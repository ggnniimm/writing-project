นี่คือข้อความที่ถอดมาจากเอกสารที่คุณให้มา:

==หน้า 1==
คำพิพากษา
(อุทธรณ์)
(ต. ๒๒)
คดีหมายเลขดำที่ อ. ๕๖๗/๒๕๕๒
คดีหมายเลขแดงที่ อ.๖๗๒/๒๕๕๗
ในพระปรมาภิไธยพระมหากษัตริย์
ศาลปกครองสูงสุด
วันที่ ๒๕ เดือน พฤศจิกายน พุทธศักราช ๒๕๕๗
ระหว่าง
บริษัท รวมนที จำกัด
ผู้ฟ้องคดี
การประปานครหลวง
ผู้ถูกฟ้องคดี
เรื่อง คดีพิพาทเกี่ยวกับสัญญาทางปกครอง (อุทธรณ์คำพิพากษา)
ผู้ฟ้องคดีและผู้ถูกฟ้องคดียื่นอุทธรณ์คำพิพากษา ในคดีหมายเลขดำ
ที่ ๑๒๔๓/๒๕๔๕ หมายเลขแดงที่ ๔๔๑/๒๕๕๒ ของศาลปกครองชั้นต้น (ศาลปกครองกลาง)
ซึ่งคดีนี้เป็นคดีที่โอนมาจากศาลแพ่งตามมาตรา ๑๐ วรรคหนึ่ง (๒) แห่งพระราชบัญญัติ
ว่าด้วยการวินิจฉัยชี้ขาดอำนาจหน้าที่ระหว่างศาล พ.ศ. ๒๕๔๒ คดีหมายเลขดำ
ที่ ๓๗๔๑/๒๕๔๔ หมายเลขแดงที่ ๒๑๑๘/๒๕๔๕
คดีนี้ผู้ฟ้องคดีฟ้องและเพิ่มเติมคำฟ้องว่า เมื่อวันที่ ๒๙ มิถุนายน ๒๕๔๒
ผู้ฟ้องคดีได้ทำสัญญาเลขที่ PIT – ๕๐๘ กับผู้ถูกฟ้องคดีเพื่อรับจ้างก่อสร้างวางท่อประปา
และงานอื่นๆ ที่เกี่ยวข้อง ในวงเงินค่าจ้างก่อสร้าง ๙๓,๙๐๗,๑๐๕ บาท (ที่ถูกคือ
๘๒,๙๐๗,๑๕๐ บาท) โดยคำนวณราคาต่อหน่วยของงานซึ่งสามารถเปลี่ยนแปลงได้ตาม
ศาลปกครองสูงสุด
25 พ.ย. 2557
ศาลปกครองสูงสุด
/ปริมาณงาน...

==หน้า 2==
๒
ปริมาณงานที่แท้จริง ตามที่ปรากฏในรายละเอียดของสัญญา และเอกสารประกอบการ
ประกวดราคา เล่มที่ ๑ BIDDING DOCUMENTS VOLUME I OF IV TERMS AND
CONDITIONS หน้า II – ๒๔ ข้อ ๑๑.๑ และข้อ ๑๑.๒ และประเพณีปฏิบัติระหว่างผู้ฟ้องคดี
กับผู้ถูกฟ้องคดี และระหว่างผู้รับเหมารายอื่นๆ กับผู้ถูกฟ้องคดี และประเพณีปฏิบัติในการ
รับเหมางานก่อสร้างทั่วไป งานวางท่อประปาดังกล่าวแบ่งเป็น ๒ เส้นทาง คือ เส้นทางที่ ๑
ถนนวงเวียนใหญ่ มีรายละเอียดตามแบบแปลนหมายเลข PIT – ๕๐๘ (๑) ก่อสร้างโดยใช้
มาตรการ N และเส้นทางที่ ๒ ถนนอินทรพิทักษ์ และถนนเพชรเกษมจากวงเวียนใหญ่ถึง
สี่แยกท่าพระ มีรายละเอียดตามแบบแปลนหมายเลข PIT – ๕๐๘ (๒) ก่อสร้างโดยใช้
มาตรการ N โดยสัญญาระบุว่าหากเป็นการก่อสร้างโดยใช้มาตรการอื่นถือเป็นการเปลี่ยนแปลง
ของงาน ซึ่งต้องมีการคิดค่าจ้างใหม่ตามมาตรการก่อสร้างที่แท้จริง งานก่อสร้างนี้มีกำหนด
ระยะเวลาแล้วเสร็จภายใน ๔๐๐ วัน นับจากวันที่ผู้ถูกฟ้องคดีบอกกล่าวให้ผู้ฟ้องคดีเริ่มต้น
ทำงาน ซึ่งจะต้องบอกกล่าวให้เริ่มต้นทำงานภายใน ๑๕ วัน หลังจากวันทำสัญญา เนื่องจาก
เป็นกรณีที่มูลค่าของงานน้อยกว่า ๕๐๐,๐๐๐,๐๐๐ เยน ต่อมา ผู้ถูกฟ้องคดีได้ปฏิบัติผิดสัญญา
ทำให้ผู้ฟ้องคดีได้รับความเสียหาย ๓ กรณี ดังนี้
กรณีที่ ๑ ผู้ถูกฟ้องคดีสั่งให้ผู้ฟ้องคดีชะลอการก่อสร้างงานตามสัญญา
โดยเมื่อผู้ฟ้องคดีและผู้ถูกฟ้องคดีได้ลงนามในสัญญาแล้ว ผู้ฟ้องคดีได้เสนอแผนงานก่อสร้าง
ต่อผู้ถูกฟ้องคดี และผู้ถูกฟ้องคดีได้อนุมัติแผนงานก่อสร้างดังกล่าวเมื่อวันที่ ๒๓ กรกฎาคม
๒๕๔๒ โดยกำหนดระยะเวลาก่อสร้างไว้ดังนี้ คือ เส้นทางที่ ๑ ในถนนวงเวียนใหญ่ กำหนด
เริ่มงานวันที่ ๑๖ กรกฎาคม ๒๕๔๒ และเส้นทางที่ ๒ ในถนนอินทรพิทักษ์และถนนเพชรเกษม
กำหนดเริ่มงานวันที่ ๑๔ กรกฎาคม ๒๕๔๒ ผู้ฟ้องคดีได้ลงทุนจัดซื้อวัสดุก่อสร้างที่จำเป็น
และผู้ฟ้องคดีได้จัดจ้างช่างฝีมือและคนงานตามแผนงานที่ได้รับอนุมัติเหมือนกับที่เคยปฏิบัติ
มาทุกครั้งในการรับจ้างทำการก่อสร้างงานประเภทนี้ และผู้ถูกฟ้องคดีได้ทราบถึงการจัดซื้อ
และจัดจ้างดังกล่าว แต่ผู้ถูกฟ้องคดีได้มีหนังสือ ที่ ผคจ. (สสต. สสภ.) (PIT – ๕๐๘) ๑๔/๒๕๔๒
ลงวันที่ ๒๗ สิงหาคม ๒๕๔๒ สั่งให้ผู้ฟ้องคดีชะลอการก่อสร้างออกไป โดยอ้างว่าเป็นไป
ตามความประสงค์ของกรุงเทพมหานครและสำนักงานคณะกรรมการจัดระบบการจราจรทางบก
เนื่องจากมีผลกระทบทางด้านการจราจร ทั้งที่ผู้ฟ้องคดีและผู้ถูกฟ้องคดีทราบดีอยู่แล้ว
ในขณะทำสัญญาว่าการจราจรบริเวณดังกล่าวคับคั่งมากและได้เตรียมแผนงานรองรับ
ปัญหาการจราจรไว้แล้ว ผู้ฟ้องคดีจึงได้มีหนังสือลงวันที่ ๓๐ สิงหาคม ๒๕๔๒ ถึงผู้ถูกฟ้องคดี
ขอให้ชดใช้ค่าเสียหายอันเกิดจากค่าใช้จ่ายที่เพิ่มขึ้นจากการชะลอการก่อสร้าง และขอให้
ศาลปกครองสูงสุด
25 พ.ย. 2557
ศาลปกครองสูงสุด
/ผู้ถูกฟ้องคดี...

==หน้า 3==
๓
ผู้ถูกฟ้องคดีขยายเวลาทำงานตามสัญญาให้ด้วย ต่อมา ผู้ถูกฟ้องคดี มีหนังสือ ที่ ผคจ.
(สสต.,สสภ.) (PIT – ๕๐๘) ๑๘/๒๕๔๒ ลงวันที่ ๒๒ ตุลาคม ๒๕๔๒ แจ้งให้ผู้ฟ้องคดีเข้าดำเนินการ
ก่อสร้างเส้นทางที่ ๒ ในถนนเพชรเกษม ตั้งแต่วันที่ ๒๐ ตุลาคม ๒๕๔๒ และเริ่มก่อสร้างใน
ถนนอินทรพิทักษ์ ตั้งแต่วันที่ ๗ มกราคม ๒๕๔๓ รวมระยะเวลาการชะลอการก่อสร้างใน
ถนนเพชรเกษม ๙๙ วัน และในถนนอินทรพิทักษ์ ๑๗๗ วัน ต่อมา วันที่ ๑๐ มีนาคม ๒๕๔๓
ผู้ถูกฟ้องคดีได้มีหนังสือแจ้งให้ผู้ฟ้องคดีเข้าดำเนินการก่อสร้างเส้นทางที่ ๑ ในถนนวงเวียนใหญ่
ตั้งแต่วันที่ ๑๕ มีนาคม ๒๕๔๓ รวมระยะเวลาที่ผู้ฟ้องคดีต้องเสียหายจากการชะลอการ
ก่อสร้างในเส้นทางที่ ๑ เป็นระยะเวลา ๒๔๒ วัน ในช่วงเวลาที่ผู้ถูกฟ้องคดีสั่งให้ผู้ฟ้องคดี
ชะลอการก่อสร้าง ผู้ฟ้องคดีต้องเตรียมพร้อมที่จะทำงานตลอดเวลาตามแผนงานที่ได้รับ
อนุมัติไว้แล้ว โดยไม่สามารถนำเครื่องจักร อุปกรณ์ และคนงาน ฯลฯ ไปใช้ที่อื่น หรือจะเลิกจ้าง
ไปก่อนก็ไม่ได้ เพราะจะทำให้รวบรวมคนงานได้ยาก ซึ่งหากผู้ฟ้องคดีทำงานไม่แล้วเสร็จ
ตามระยะเวลาที่กำหนดไว้ในสัญญา ผู้ฟ้องคดีจะต้องจ่ายค่าปรับให้แก่ผู้ถูกฟ้องคดีใน
เส้นทางที่ ๑ วันละ ๑๕,๐๐๐ บาท และในเส้นทางที่ ๒ วันละ ๕๐,๐๐๐ บาท และผู้ฟ้องคดี
อาจถูกลูกจ้างฟ้องได้ การที่ผู้ถูกฟ้องคดีสั่งให้ผู้ฟ้องคดีชะลอการก่อสร้างทำให้ผู้ฟ้องคดี
ได้รับความเสียหายวันละ ๒๐,๒๐๐ บาท โดยผู้ฟ้องคดีคิดค่าเสียหายจากการชะลอการ
ก่อสร้างในถนนเพชรเกษมจำนวน ๙๙ วัน เป็นเงิน ๑,๙๙๙,๘๐๐ บาท ในถนนอินทรพิทักษ์
จำนวน ๙๙ วัน เป็นเงิน ๑,๙๙๙,๘๐๐ บาท และในถนนวงเวียนใหญ่ จำนวน ๙๙ วัน
เป็นเงิน ๑,๙๙๙,๘๐๐ บาท รวมเป็นเงินทั้งสิ้น ๕,๙๕๙,๐๐๐ บาท ซึ่งผู้ฟ้องคดีได้มีหนังสือ
ที่ PIT – ๕๐๘ (๑-๑๓๓/๔๔) ลงวันที่ ๑๙ กุมภาพันธ์ ๒๕๔๔ แจ้งผู้ถูกฟ้องคดีขอให้ชดเชย
ค่าใช้จ่ายที่เพิ่มขึ้นดังกล่าวแล้ว
กรณีที่ ๒ การเปลี่ยนแปลงมาตรการก่อสร้างตามสัญญาก่อสร้าง
เลขที่ PIT – ๕๐๘ กำหนดให้ใช้มาตรการ N ตลอดระยะเวลาสำหรับการวางท่อประปา
โดยกำหนดให้ก่อสร้างในเวลากลางคืนระหว่างเวลา ๒๑ นาฬิกา ถึงเวลา ๕ นาฬิกา
รวมเวลาทำงาน ๘ ชั่วโมงต่อวัน ซึ่งผู้ฟ้องคดีจะต้องทำงานในแต่ละวันต่อเนื่องกัน ดังนี้
รื้อย้ายแผ่นเหล็กหรือผิวจราจรชั่วคราวที่ปิดร่องดินที่ทำงานค้างไว้ให้รถผ่านได้ใช้เวลา
๓๐ นาที กรุตอกเสาเข็มซึ่งเป็นแผ่นเหล็กหนา (Sheet Piles) กันการเลื่อนไหลของดินใช้เวลา
๓๐ นาที ขุดร่องดินและขนย้ายดินออกจากบริเวณก่อสร้างให้ได้ปริมาณความยาวที่จะทำ
การวางท่อได้ ๑ ท่อน ใช้เวลา ๓ ชั่วโมง ๓๐ นาที ลงท่อและประกอบใช้เวลา ๑๕ นาที
เชื่อมและหุ้มแนวท่อใช้เวลา ๒ ชั่วโมง กลบร่องดินด้วยทรายและหินคลุกใช้เวลา ๔๕ นาที
ศาลปกครองสูงสุด
25 พ.ย. 2557
ศาลปกครองสูงสุด
/ปิดแนวร่อง...

==หน้า 4==
๔
ปิดแนวร่องด้วยแผ่นเหล็กใช้เวลา ๓๐ นาที ต่อมา ผู้ถูกฟ้องคดีได้สั่งให้ผู้ฟ้องคดีก่อสร้าง
โดยใช้มาตรการที่มิได้กำหนดไว้ในสัญญา โดยสั่งให้เริ่มงานตั้งแต่เวลา ๒๒ นาฬิกา
ถึงเวลา ๕ นาฬิกา รวมเวลาทำงาน ๗ ชั่วโมงต่อวัน โดยอ้างว่าผู้ฟ้องคดีไม่เสียหาย
เพราะเป็นการลดเวลาลงเพียงวันละ ๑ ชั่วโมง และได้เพิ่มจำนวนวันทำงานให้แล้ว
ซึ่งผู้ฟ้องคดีเห็นว่าข้ออ้างของผู้ถูกฟ้องคดีปราศจากเหตุผลรองรับในทางวิศวกรรม กล่าวคือ
การดำเนินการก่อสร้างตามมาตรการ N จำเป็นต้องมีความต่อเนื่องของงาน การลด
ระยะเวลาทำงานจาก ๘ ชั่วโมง เป็น ๗ ชั่วโมง ไม่อาจชดเชยเวลาที่ขาดหายไปโดยการเพิ่ม
จำนวนวันทำงาน แม้เวลาทำงานจะลดลงคืนละ ๑ ชั่วโมง แต่ผู้ฟ้องคดีก็ต้องเพิ่มกำลัง
แรงงานและเครื่องจักรกลเป็น ๒ เท่า เพื่อรักษาความต่อเนื่องของงาน โดยให้วางท่อได้
ไม่น้อยกว่าวันละ ๑ ท่อน และปิดหน้างานให้ทันเวลา ๕ นาฬิกา ของทุกเช้าวันใหม่
เพื่อให้รถยนต์วิ่งผ่านได้ เมื่อผู้ถูกฟ้องคดีมีคำสั่งให้ผู้ฟ้องคดีทำงานเพียงคืนละ ๗ ชั่วโมง
จึงเป็นการเปลี่ยนแปลงไปสู่มาตรการทำงานแบบใหม่ผิดไปจากข้อตกลงในสัญญา การเพิ่ม
แรงงานและเครื่องจักรกลเป็น ๒ เท่า มีผลทำให้ผู้ฟ้องคดีมีค่าใช้จ่ายจากค่าจ้างแรงงาน
เพิ่มขึ้นวันละ ๒,๘๐๐ บาท และค่าใช้จ่ายจากเครื่องจักรกลเพิ่มขึ้นวันละ ๑๐,๔๐๐ บาท
รวมเป็นค่าใช้จ่ายเพิ่มขึ้นวันละ ๑๓,๒๐๐ บาท นับจากวันที่ ๒๐ ตุลาคม ๒๕๔๒ ถึงวันที่
ทำงานแล้วเสร็จวันที่ ๑๔ ธันวาคม ๒๕๔๓ รวมเป็นระยะเวลา ๔๒๑ วัน คิดเป็นค่าจ้าง
แรงงานและค่าใช้จ่ายจากเครื่องจักรกลเพิ่มขึ้นเป็นเงินค่าแรงงานจำนวน ๑,๑๗๘,๘๐๐ บาท
ค่าเครื่องจักรจำนวน ๔,๓๗๘,๔๐๐ บาท รวมเป็นเงินทั้งสิ้น ๕,๕๕๗,๒๐๐ บาท ผู้ฟ้องคดี
ได้มีหนังสือลงวันที่ ๑๙ กุมภาพันธ์ ๒๕๔๔ แจ้งผู้ถูกฟ้องคดีให้ชดเชยค่าใช้จ่ายที่เพิ่มขึ้น
กรณีที่ ๓ การเปลี่ยนแปลงความลึกในการดันท่อลอดใต้ถนนตามสัญญา
และเอกสารประกอบการประกวดราคาเล่มที่ ๑ หน้า II-๒๔ ข้อ ๑๑.๑ และข้อ ๑๑.๒
กำหนดว่า ผู้ฟ้องคดีและผู้ถูกฟ้องคดีได้ตกลงกันให้ถือแบบแปลนตามเอกสารประกวดราคา
ในการคำนวณราคาค่าก่อสร้างโดยอ้างอิงระดับความลึกของการวางท่อประปา ถ้าในการวาง
ท่อประปาตามความเป็นจริงมีความลึกน้อยกว่าความลึกตามแบบแปลน ผู้ถูกฟ้องคดี
จะจ่ายเงินให้ผู้ฟ้องคดีน้อยลงกว่าราคาที่สัญญากันไว้ตามสัดส่วนของความลึก และถ้า
การวางท่อประปาตามความเป็นจริงมีความลึกมากกว่าความลึกตามแบบแปลน ผู้ถูกฟ้องคดี
จะจ่ายเงินให้ผู้ฟ้องคดีมากกว่าราคาที่สัญญากันไว้ตามสัดส่วนของความลึกหรือตามเนื้องาน
ที่เพิ่มขึ้นหรือตามค่าใช้จ่ายที่เพิ่มขึ้นจริง โดยตามแบบแปลนกำหนดให้ผู้ฟ้องคดีต้องขุดดิน
ลึกลงไปจากระดับพื้นดินเพียง ๓.๒๐ เมตร สำหรับการดันท่อลอดขนาด ๑,๑๐๐ มิลลิเมตร
ศาลปกครองสูงสุด
25 พ.ย. 2557
ศาลปกครองสูงสุด
/ในเส้นทางที่ ...

==หน้า 5==
๕
ในเส้นทางที่ ๑ ถนนวงเวียนใหญ่ไปถนนประชาธิปก แต่เมื่อผู้ฟ้องคดีดันท่อลอดจริง
ปรากฏว่ามีท่อประปาเดิมขนาด ๔๐๐ มิลลิเมตร ขวางแนวดันท่อมีระดับความลึกท้องท่อ
๔ เมตร ทำให้ผู้ฟ้องคดีต้องปรับความลึกหลังท่อลอดเป็น ๔.๕๐ เมตร และผู้ฟ้องคดีต้องทำ
เช่นเดียวกันนี้ในเส้นทางที่ ๑ ถนนวงเวียนใหญ่ไปถนนตากสิน เส้นทางที่ ๑ ถนนวงเวียนใหญ่
ไปถนนอินทรพิทักษ์ และเส้นทางที่ ๒ ถนนอินทรพิทักษ์กิโลเมตรที่ ๐ + ๑๕๐ เพิ่มขึ้นจาก
ข้อกำหนดในแบบแปลน ซึ่งถือเป็นค่างานที่เพิ่มขึ้นอันเนื่องจากการทำงานของผู้ฟ้องคดี
ตามที่ผู้ถูกฟ้องคดีอนุมัติให้ผู้ฟ้องคดีขุดท่อลึกลงไปเป็นเงินทั้งสิ้น ๑,๘๔๔,๐๐๐ บาท และ
ผู้ฟ้องคดีได้มีหนังสือลงวันที่ ๑๙ กุมภาพันธ์ ๒๕๔๔ แจ้งผู้ถูกฟ้องคดีให้ชดเชยค่าใช้จ่าย
ที่เพิ่มขึ้นดังกล่าวแล้ว
ผู้ฟ้องคดีได้ทำงานแล้วเสร็จตามสัญญาและส่งมอบงานให้ผู้ถูกฟ้องคดี
เมื่อวันที่ ๑๔ ธันวาคม ๒๕๔๓ ผู้ฟ้องคดีได้มีหนังสือลงวันที่ ๑๙ กุมภาพันธ์ ๒๕๔๔
ทวงถามให้ผู้ถูกฟ้องคดีชำระเงินค่าเสียหาย และค่างานที่เพิ่มขึ้นจำนวน ๑๓,๓๖๐,๒๐๐ บาท
ผู้ฟ้องคดีได้ทวงถามมาโดยตลอดตั้งแต่เมื่อผู้ฟ้องคดีได้รับทราบคำสั่งชะลอการทำงาน
คำสั่งเปลี่ยนแปลงมาตรการทำงาน และเมื่อผู้ฟ้องคดีทราบว่าต้องดันท่อลอดใต้ถนนในระดับ
ที่ลึกลงกว่าแบบแปลน แต่ผู้ถูกฟ้องคดีไม่ยอมชำระเงินให้ผู้ฟ้องคดี วันที่ ๒๒ มิถุนายน
๒๕๔๔ ผู้ฟ้องคดีจึงได้มีหนังสือทวงถามผู้ถูกฟ้องคดีให้ชำระเงินจำนวนดังกล่าวพร้อมดอกเบี้ย
แต่ผู้ถูกฟ้องคดีเพิกเฉย ผู้ถูกฟ้องคดีจึงต้องชำระเงินให้แก่ผู้ฟ้องคดีจำนวน ๑๓,๓๖๐,๒๐๐ บาท
พร้อมดอกเบี้ยในอัตราร้อยละ ๗.๕ ต่อปี ของต้นเงินจำนวนดังกล่าว ตั้งแต่วันที่ ๑๔ ธันวาคม ๒๕๔๓
จนถึงวันฟ้อง เป็นเงินค่าดอกเบี้ยจำนวน ๖๑๗,๙๑๐ บาท ผู้ฟ้องคดีจึงนำคดีมาฟ้องต่อ
ศาลปกครอง
ขอให้ศาลมีคำพิพากษาหรือคำสั่งให้ผู้ถูกฟ้องคดีชำระเงินให้แก่ผู้ฟ้องคดี
จำนวน ๑๓,๙๗๘,๑๑๐ บาท และดอกเบี้ยในอัตราร้อยละ ๗.๕ ต่อปี จากต้นเงินจำนวน
๑๓,๓๖๐,๒๐๐ บาท นับถัดจากวันฟ้องเป็นต้นไปจนกว่าจะชำระเสร็จ และให้ผู้ถูกฟ้องคดี
ชำระค่าฤชาธรรมเนียมและค่าทนายความในอัตราอย่างสูงแทนผู้ฟ้องคดี
ผู้ถูกฟ้องคดีให้การว่า ผู้ถูกฟ้องคดีได้ว่าจ้างผู้ฟ้องคดีก่อสร้างวางท่อประปา
ขนาด ๘๐๐ มิลลิเมตร ถึง ๑,๕๐๐ มิลลิเมตร และงานที่เกี่ยวข้อง จำนวน ๒ เส้นทาง คือ
เส้นทางที่ ๑ บริเวณถนนวงเวียนใหญ่ และเส้นทางที่ ๒ บริเวณถนนอินทรพิทักษ์ และ
ถนนเพชรเกษม (ช่วงจากวงเวียนใหญ่ถึงแยกท่าพระ) ตามสัญญาจ้างเลขที่ PIT – ๕๐๘
ลงวันที่ ๒๙ มิถุนายน ๒๕๔๒ กำหนดเริ่มงานตามสัญญาวันที่ ๑๔ กรกฎาคม ๒๕๔๒
ศาลปกครองสูงสุด
25 พ.ย. 2557
ศาลปกครองสูงสุด
/สิ้นสุดสัญญา...

==หน้า 6==
๖
สิ้นสุดสัญญาวันที่ ๑๖ สิงหาคม ๒๕๔๓ รวมระยะเวลาก่อสร้างจำนวน ๔๐๐ วัน วงเงินค่าจ้าง
๘๒,๙๐๗,๑๕๐ บาท นอกจากวงเงินค่าจ้างตามสัญญาแล้ว ผู้ถูกฟ้องคดีได้ตั้งเงินสำรอง
จำนวน ๑๐,๐๐๐,๐๐๐ บาท และเงินสำรองอื่น (Provisional sum) จำนวน ๑,๐๐๐,๐๐๐ บาท
ซึ่งหากไม่มีการใช้เงินสำรองดังกล่าว ผู้ฟ้องคดีต้องคืนเงินให้แก่ผู้ถูกฟ้องคดี แต่หากมีงาน
เพิ่มขึ้นหรือมีค่าใช้จ่ายเพิ่มขึ้น ผู้ฟ้องคดีสามารถนำเงินสำรองมาใช้ได้ ซึ่งในการทำงาน
ตามสัญญานี้ผู้ฟ้องคดีได้ใช้เงินสำรองไปจำนวน ๒,๐๐๐,๐๐๐ บาท ส่วนที่ผู้ฟ้องคดีอ้างว่า
ผู้ถูกฟ้องคดีจะต้องบอกกล่าวให้ผู้ฟ้องคดีเริ่มทำงานภายใน ๑๕ วัน หลังจากวันทำสัญญา
เนื่องจากเป็นกรณีมูลค่าของงานน้อยกว่า ๕๐๐,๐๐๐,๐๐๐ เยน ต่อมา ผู้ถูกฟ้องคดีผิดสัญญา
ทำให้ผู้ฟ้องคดีได้รับความเสียหาย เห็นว่า แม้มูลค่างานก่อสร้างตามสัญญาจะน้อยกว่า
๕๐๐,๐๐๐,๐๐๐ เยน (ประมาณ ๑๐๐,๐๐๐,๐๐๐ บาท) แต่การทำสัญญาจ้างผู้ฟ้องคดีดังกล่าว
ผู้ถูกฟ้องคดีได้ขอกู้เงินในแหล่งเงินกู้ OECF เป็นจำนวนเกินกว่า ๕๐๐,๐๐๐,๐๐๐ เยน
เนื่องจากได้ขอกู้รวมกับโครงการอื่นด้วย ซึ่งต้องได้รับการตรวจสอบจาก OECF ก่อนจึงจะ
ส่งหนังสือให้ผู้ฟ้องคดีภายใน ๑๕ วัน หลังจากสัญญาได้รับการตรวจสอบแล้ว ดังนั้น
แม้สัญญาระหว่างผู้ฟ้องคดีกับผู้ถูกฟ้องคดีจะมีมูลค่าไม่ถึง ๕๐๐,๐๐๐,๐๐๐ เยน กรณีดังกล่าว
จึงต้องผ่านการตรวจสอบของ OECF ซึ่งต่อมาผู้ถูกฟ้องคดีได้มีหนังสือแจ้งให้ผู้ฟ้องคดี
เริ่มทำงานภายในกำหนด ๑๕ วัน หลังจาก OECF ได้ตรวจสอบสัญญาแล้ว จึงเป็นไปตาม
ข้อกำหนดในสัญญาจ้าง ผู้ถูกฟ้องคดีมิได้กระทำผิดสัญญา ต่อมา ผู้ฟ้องคดีได้มีหนังสือ
ที่ PIT – ๕๐๘ (๑-๖/๒๕๔๒) ลงวันที่ ๒๙ มิถุนายน ๒๕๔๒ ขออนุมัติแผนงานก่อสร้างตามสัญญา
ซึ่งต่อมาผู้ถูกฟ้องคดีได้ลงนามอนุมัติตามแผนงานดังกล่าว ต่อมา สำนักการโยธา กรุงเทพมหานคร
ได้มีหนังสือ ด่วนมาก ที่ กท ๔๐๐๐/๔๐๕๘ ลงวันที่ ๕ สิงหาคม ๒๕๔๒ แจ้งให้ผู้ถูกฟ้องคดี
ชะลอการก่อสร้างวางท่อประปาไว้ก่อน โดยอ้างว่าเนื่องจากถนนอินทรพิทักษ์ บริเวณ
รอบวงเวียนใหญ่ ถนนลาดหญ้า และถนนประชาธิปก กรุงเทพมหานครได้ดำเนินการ
ปรับปรุงผิวจราจรใหม่โดยปูแอสฟัลต์เสริม แล้วเสร็จเมื่อประมาณเดือนมีนาคม ๒๕๔๒
และปัจจุบันถนนบริเวณดังกล่าวอยู่ในสภาพเรียบร้อย เพื่อมิให้ประชาชนที่สัญจรไปมาได้รับ
ความเดือดร้อนและมิให้ประชาชนตำหนิได้ว่าเป็นการดำเนินการที่ไม่ประสานงานกัน
เป็นการทำงานซ้ำซ้อนและสิ้นเปลืองงบประมาณ จึงขอความร่วมมือให้ผู้ถูกฟ้องคดีชะลอ
โครงการดังกล่าวไว้ก่อน ผู้ถูกฟ้องคดีจึงมีหนังสือ ด่วนมาก ที่ มท ๕๔๕๐-๑-๒.๓/๓๒๓๙
ลงวันที่ ๓ กันยายน ๒๕๔๒ แจ้งกรุงเทพมหานครว่า หากชะลอโครงการออกไปจะเกิด
ความเสียหาย เพราะได้ชะลอโครงการมาแล้ว ๒ ปี อีกทั้งผู้ถูกฟ้องคดีกู้เงินจาก OECF และ
ศาลปกครองสูงสุด
25 พ.ย. 2557
ศาลปกครองสูงสุด
/ได้ว่าจ้าง...

==หน้า 7==
๗
ได้ว่าจ้างผู้ฟ้องคดีดำเนินการแล้ว ซึ่งหากในที่สุดเกิดความเสียหายขึ้น กรุงเทพมหานคร
จะต้องเป็นผู้รับภาระค่าใช้จ่ายส่วนนี้ ต่อมา ผู้ถูกฟ้องคดีได้จัดการประชุมเมื่อวันที่
๕ ตุลาคม ๒๕๔๒ โดยเชิญตัวแทนของกรุงเทพมหานคร คณะกรรมการจัดระบบการจราจร
ทางบก ตำรวจท้องที่ การไฟฟ้านครหลวง พร้อมทั้งตัวแทนของผู้ฟ้องคดีและผู้ถูกฟ้องคดี
เข้าร่วมประชุมเพื่อทบทวนการชะลอโครงการของผู้ถูกฟ้องคดี ที่ประชุมมีมติให้ผู้ถูกฟ้องคดี
ดำเนินการวางท่อประปาได้ โดยให้ประสานงานกับกองบัญชาการตำรวจนครบาลเหนือและ
คณะกรรมการจัดระบบการจราจรทางบกเพื่อจัดการจราจร ซึ่งตัวแทนของผู้ฟ้องคดีที่เข้า
ร่วมประชุมไม่ได้โต้แย้งหรือไม่เห็นด้วยแต่อย่างใด ต่อมา กองบัญชาการตำรวจนครบาลได้มี
หนังสือ ที่ ตช ๐๐๑๑.๑๔๓/๒๔๒๑๔ ลงวันที่ ๑๕ ตุลาคม ๒๕๔๒ แจ้งกองประสานระบบ
การจราจร กรุงเทพมหานคร ให้ดำเนินการวางท่อประปาตามที่เสนอได้ แต่ขอให้ปรับ
ช่วงเวลาเริ่มการทำงานจากเวลา ๒๑ นาฬิกา เป็นเริ่มการทำงานเวลา ๒๒ นาฬิกา
และเมื่อถึงเวลา ๕.๐๐ นาฬิกา ผิวการจราจรต้องอยู่ในสภาพที่ปิดทับด้วยแผ่นเหล็ก
เรียบร้อยพร้อมให้รถแล่นผ่านไปมาได้ ผู้ถูกฟ้องคดีจึงมีหนังสือ ที่ ผคจ. (สสต.,สสภ.)
(PIT – ๕๐๘) ๑๘/๒๕๔๒ ลงวันที่ ๒๒ ตุลาคม ๒๕๔๒ แจ้งให้ผู้ฟ้องคดีเริ่มงานก่อสร้างใน
ถนนเพชรเกษมตั้งแต่วันที่ ๒๐ ตุลาคม ๒๕๔๒ และเริ่มงานก่อสร้างในถนนอินทรพิทักษ์
ตั้งแต่วันที่ ๗ มกราคม ๒๕๔๓ ต่อมา ผู้ฟ้องคดีได้มีหนังสือ ที่ PIT – ๕๐๘ (๑-๕๗/๔๓)
ลงวันที่ ๑๒ มกราคม ๒๕๔๓ ขอขยายระยะเวลาก่อสร้างในเส้นทางที่ ๒ (ถนนเพชรเกษม
และถนนอินทรพิทักษ์) จำนวน ๑๗๗ วัน นับจากวันที่ ๑๖ สิงหาคม ๒๕๔๓ ซึ่งเป็น
วันสิ้นสุดระยะเวลาการก่อสร้างเดิม ต่อมา วันที่ ๑๙ มกราคม ๒๕๔๓ ผู้ถูกฟ้องคดีได้จัดให้
มีการประชุมคณะกรรมการตรวจการจ้างงานก่อสร้างวางท่อประปาตามสัญญาจ้างเลขที่
PIT – ๕๐๘ โดยมีกรรมการผู้จัดการของผู้ฟ้องคดีเข้าร่วมประชุมด้วย ที่ประชุมมีมติให้ขยาย
ระยะเวลาก่อสร้างในเส้นทางที่ ๒ ตามที่ผู้ฟ้องคดีร้องขอจำนวน ๑๓๓ วัน นับถัดจาก
วันสิ้นสุดระยะเวลาก่อสร้างเดิม โดยระยะเวลาดังกล่าวเป็นระยะเวลาตั้งแต่วันที่ผู้ถูกฟ้องคดี
แจ้งการชะลอการก่อสร้างให้ผู้ฟ้องคดีทราบจนถึงวันที่ผู้ฟ้องคดีสามารถเริ่มก่อสร้างได้
ทั้งเส้นทาง (ตั้งแต่วันที่ ๒๗ สิงหาคม ๒๕๔๒ ถึงวันที่ ๖ มกราคม ๒๕๔๓) โดยผู้ฟ้องคดีได้
มีหนังสือ ที่ PIT – ๕๐๘ (๑ – ๖๕/๔๓) ลงวันที่ ๒๖ มกราคม ๒๕๔๓ ยืนยันขยายอายุสัญญาจ้าง
ตามมติคณะกรรมการตรวจการจ้างโดยไม่คิดค่าใช้จ่ายใดๆ ทั้งสิ้น จึงมีผลทำให้สัญญา
สิ้นสุดในวันที่ ๒๗ ธันวาคม ๒๕๔๓ ซึ่งผู้ฟ้องคดีสามารถทำงานแล้วเสร็จก่อนครบกำหนด
วันสิ้นสุดของสัญญาดังกล่าว ผู้ฟ้องคดีจึงไม่มีความเสียหายที่จะมาฟ้องเรียกร้องจาก
ศาลปกครองสูงสุด
25 พ.ย. 2557
ศาลปกครองสูงสุด
/ผู้ถูกฟ้องคดี...

==หน้า 8==
๘
ผู้ถูกฟ้องคดี ส่วนที่ผู้ฟ้องคดีอ้างว่าได้รับความเสียหายจากการชะลอการก่อสร้างรวมเป็น
เงินจำนวน ๕,๙๕๙,๐๐๐ บาท ผู้ถูกฟ้องคดีเห็นว่าค่าเสียหายที่ผู้ฟ้องคดีแสดงต่อศาล
เป็นรายการที่ผู้ฟ้องคดีทำขึ้นเองและไม่ตรงกับความเป็นจริง เนื่องจากในคำฟ้อง ผู้ฟ้องคดี
มิได้บรรยายรายละเอียดที่มาของค่าเสียหายจำนวนดังกล่าว ผู้ฟ้องคดีไม่อาจอ้างว่า
มีค่าใช้จ่ายเพิ่มขึ้นต่อวันเป็นจำนวนเงินเท่าใด ค่าแรงที่เพิ่มขึ้นไม่มีเอกสารหลักฐานว่า
ต้องเช่าหรือต้องจ้างค่าแรงเป็นจำนวนตามที่ผู้ฟ้องคดีกล่าวอ้าง แม้ผู้ฟ้องคดีจะเช่าอุปกรณ์
หรือจ้างแรงงานจริง ก็ไม่มีสิทธิคิดค่าเสียหายจากผู้ถูกฟ้องคดีได้เนื่องจากไม่มีข้อตกลงไว้
ในสัญญา เมื่อผู้ถูกฟ้องคดีขยายระยะเวลาการวางท่อประปาให้ผู้ฟ้องคดีแล้วจำนวน ๑๓๓ วัน
ผู้ฟ้องคดีจึงไม่มีสิทธิคิดค่าเสียหายจากการชะลอการก่อสร้างจำนวน ๙๙ วัน เพราะไม่ใช่
ค่าเสียหายที่แท้จริง นอกจากนี้ ผู้ฟ้องคดีได้เคยมีหนังสือถึงผู้ถูกฟ้องคดีว่ายินดีสละสิทธิ
ไม่คิดค่าใช้จ่ายที่เพิ่มขึ้น ผู้ฟ้องคดีจึงไม่มีสิทธิที่จะเรียกร้องจากผู้ถูกฟ้องคดีได้ และ
ที่ผู้ฟ้องคดีอ้างว่าได้รับความเสียหายจากการที่ผู้ถูกฟ้องคดีให้ผู้ฟ้องคดีเปลี่ยนแปลง
ช่วงเวลาก่อสร้างจากตั้งแต่เวลา ๒๑ นาฬิกา ถึงเวลา ๕ นาฬิกา เป็นตั้งแต่เวลา
๒๒ นาฬิกา ถึงเวลา ๕ นาฬิกา เป็นเงิน ๕,๕๕๗,๒๐๐ บาท นั้น ผู้ถูกฟ้องคดี
เห็นว่าผู้ฟ้องคดีและผู้ถูกฟ้องคดีได้ตกลงกันใช้มาตรการ N จนสิ้นสุดโครงการ ไม่มีการ
เปลี่ยนแปลงไปใช้มาตรการอื่นตามที่ผู้ฟ้องคดีกล่าวอ้าง N ในที่นี้ย่อมาจากคำว่า
Night Time หมายความว่า การวางท่อประปาตามสัญญาระหว่างผู้ฟ้องคดีกับผู้ถูกฟ้องคดี
ต้องทำในเวลากลางคืนเท่านั้น มาตรการ N ดังกล่าว สามารถเริ่มทำงานตั้งแต่เวลา
๒๑ นาฬิกา ถึงเวลา ๕ นาฬิกา ในสัญญาใช้คำว่า FROM หมายถึง การทำงาน
จะเริ่มได้ตั้งแต่เวลา ๒๑ นาฬิกา เป็นต้นไป จะเริ่มก่อนเวลา ๒๑ นาฬิกา ไม่ได้
แต่สามารถเริ่มงานหลังเวลา ๒๑ นาฬิกา ได้ ต่อมา เมื่อวันที่ ๑๓ ตุลาคม ๒๕๔๒
ตัวแทนของผู้ถูกฟ้องคดี การไฟฟ้านครหลวง กองประสานระบบการจราจร กรุงเทพมหานคร
กองบัญชาการตำรวจนครบาล และผู้ฟ้องคดี ได้ร่วมประชุมหารือเรื่องการจราจรระหว่างการ
วางท่อประปาและบ่อพักสายไฟฟ้าใต้ดิน ที่ประชุมมีมติให้ปรับช่วงเวลาเริ่มทำงานจากเวลา
๒๑ นาฬิกา เป็นเวลา ๒๒ นาฬิกา การก่อสร้างตามสัญญาครั้งนี้ ผู้ฟ้องคดีและ
ผู้ฟ้องคดีต่างทราบกันดีว่าสามารถเริ่มงานได้ในเวลา ๒๒ นาฬิกา เป็นอย่างเร็ว ตามที่
ผู้ถูกฟ้องคดีได้ช่วยประสานงานไปยังหน่วยงานที่เกี่ยวข้องกับงานการจราจรแล้ว ซึ่งต้อง
เป็นไปตามที่ตำรวจจราจรกำหนด ไม่อยู่ในอำนาจของผู้ถูกฟ้องคดี ถึงแม้จะลดเวลาการทำงาน
จากวันละ ๘ ชั่วโมง เหลือวันละ ๗ ชั่วโมง ผู้ฟ้องคดีก็สามารถทำงานเสร็จตามเวลาที่
ศาลปกครองสูงสุด
25 พ.ย. 2557
ศาลปกครองสูงสุด
/ผู้ถูกฟ้องคดี...

==หน้า 9==
๙
ผู้ถูกฟ้องคดีกำหนด การทำงานดังกล่าวมิได้คำนึงถึงเฉพาะระยะเวลาที่กำหนดให้เพียง
อย่างเดียว ยังต้องมีการจัดการที่ดีด้วย เมื่อพิจารณาจากเอกสารประกวดราคาที่ผู้ฟ้องคดี
เสนอต่อผู้ถูกฟ้องคดี เห็นได้ว่าผู้ฟ้องคดีมีรถดั้มพ์พร้อมคนขับ ๑๒ คัน รถขุดพร้อมคนขับ
๔ คัน รถยกพร้อมคนขับ ๔ คัน รถบรรทุกกระบะพร้อมคนขับ 5 คน คนงาน ๔๐ คน
ช่างและคนงานอื่นๆ อีก แต่ต่อมาผู้ฟ้องคดีแจ้งว่ามีอุปกรณ์และคนงานไม่ถึงจำนวนที่แจ้ง
และผู้ฟ้องคดีได้ใช้อุปกรณ์ เครื่องจักร และคนงานในการทำงานน้อยกว่าที่แจ้ง จึงไม่มี
ความจำเป็นที่ผู้ฟ้องคดีจะต้องเพิ่มอัตรากำลังแรงงาน และเครื่องจักรเป็น ๒ เท่า เมื่อผู้ฟ้องคดี
ทำงานแล้วเสร็จภายในกำหนดเวลาที่ผู้ถูกฟ้องคดีได้ขยายให้แล้ว ผู้ฟ้องคดีจึงไม่มีสิทธิ
คิดค่าใช้จ่ายเพิ่มขึ้น นอกจากนี้ ตามข้อ ๕.๗.๑ ของเอกสารประกวดราคา เล่มที่ ๑
ภาคที่ ๒ เงื่อนไขทั่วไปของสัญญา BIDDING DOCUMENTS VOLUME I OF IV TERMS
AND CONDITIONS ARTICLE II GENERAL CONDITIONS OF CONTRACT กำหนด
รายละเอียดไว้โดยย่อว่า “นายช่างโครงการมีอำนาจที่จะหยุดงานหรือเปลี่ยนแปลงตาราง
กำหนดเวลาการก่อสร้าง หากเห็นว่าการตัดสินใจนั้นเพื่อความเหมาะสมและความคล่องตัว
ของงานหรือเพื่อประโยชน์แก่สาธารณชน และผู้รับจ้างจะต้องดำเนินการตามที่สั่งการโดย
ไม่อาจเรียกร้องค่าเสียหายใดๆ” “... การขยายระยะเวลาในเส้นทางต่างๆ อันเนื่องมาจาก
การหยุดงาน อนุญาตให้กระทำได้หากเหตุของการหยุดงานไม่ใช่ความผิดของผู้รับจ้าง
อย่างไรก็ตาม จะไม่มีการพิจารณาการเรียกร้องค่าเสียหายใดๆ” และ “หลังจากสัญญาเริ่ม
ดำเนินการก่อสร้างแล้ว ผู้ถูกฟ้องคดีสงวนสิทธิ์ที่จะปรับปรุงเปลี่ยนแปลงตารางกำหนดเวลา
การก่อสร้าง โดยยินยอมให้มีการขยายระยะเวลาจากสาเหตุดังกล่าวได้ แต่จะไม่พิจารณา
การเรียกร้องค่าเสียหายใดๆ” นอกจากนั้น ข้อ ๙.๖ ของเอกสารประกวดราคาดังกล่าว
กำหนดว่า ผู้ฟ้องคดีไม่อาจเรียกร้องค่าเสียหายใดๆ จากการกีดกั้น อุปสรรค หรือ
ความล่าช้าจากสาเหตุใดๆ ในระหว่างงานก่อสร้าง ยกเว้นจะเป็นสาเหตุเนื่องจากการสั่ง
พักงานตามข้อ GC – ๗.๑ และการขยายระยะเวลาตามข้อ GC – ๙.๓ เมื่อไม่ปรากฏว่า
ผู้ฟ้องคดีถูกสั่งพักงานและมีการขยายระยะเวลาตามข้อ GC – ๙.๓ ผู้ฟ้องคดีจึงไม่มีสิทธิ
เรียกร้องค่าเสียหายใดๆ จากผู้ถูกฟ้องคดี นอกจากนี้ ค่าใช้จ่ายที่เพิ่มขึ้นจากการลดเวลา
การก่อสร้างลงวันละ ๑ ชั่วโมง ซึ่งผู้ฟ้องคดีคิดวันละ ๑๓,๒๐๐ บาท จำนวน ๔๒๑ วัน
เป็นเงิน ๕,๕๕๗,๒๐๐ บาท ผู้ฟ้องคดีเห็นว่าเป็นค่าใช้จ่ายที่สูงเกินจริง เป็นการคาดคะเน
โดยไม่มีพยานหลักฐานใดๆ มายืนยัน ผู้ถูกฟ้องคดีเห็นว่า ขั้นตอนและเวลาที่ผู้ฟ้องคดี
ใช้ในการก่อสร้างวันละ ๘ ชั่วโมง เป็นเวลาทำงานที่ยืดหยุ่นได้ ผู้ฟ้องคดีสามารถเร่งงาน
ศาลปกครองสูงสุด
25 พ.ย. 2557
ศาลปกครองสูงสุด
/ให้เสร็จทัน...

==หน้า 10==
๑๐
ให้เสร็จทันกำหนดได้ เพราะการทำงานทำนองเดียวกันทุกวัน คนงานจะมีความชำนาญและ
เรียนรู้งานมากขึ้น สามารถย่นระยะเวลาให้งานเสร็จได้เร็วขึ้น บางคืนจึงเริ่มงานช้ากว่าเวลา
๒๒ นาฬิกา แต่สามารถเสร็จทันเวลา ๕ นาฬิกา จึงไม่มีความเสียหายในส่วนนี้
ผู้ถูกฟ้องคดีจึงไม่ต้องรับผิด สำหรับที่ผู้ฟ้องคดีอ้างว่ามีค่าใช้จ่ายเพิ่มขึ้นจากการดันท่อลอด
ใต้ถนนที่ระดับความลึก ๔.๕๐ เมตร จำนวน ๑,๘๔๔,๐๐๐ บาท นั้น ผู้ถูกฟ้องคดีเห็นว่า
ตามสัญญาจ้างเลขที่ PIT – ๕๐๘ มีการดันท่อลอดใต้ถนนจำนวน ๔ แห่ง โดยแบบแปลน
ระบุความลึกหลังท่อไว้ > ๓ เมตร ซึ่งหมายความว่าผู้ฟ้องคดีต้องดันท่อลอดใต้ถนนในระดับ
ความลึกที่มากกว่าหรือเท่ากับความลึกตามแบบ คือ ๓ เมตร ผู้ฟ้องคดีจะขุดดินตื้นกว่า
๓ เมตร เพื่อดันท่อลอดใต้ถนนไม่ได้ นอกจากนั้น หมายเหตุในแบบแปลนก่อสร้างกำหนดว่า
แบบแปลนการก่อสร้างเป็นเพียงแนวทางในการดำเนินการวางท่อลอดใต้ถนนเท่านั้น
ผู้ฟ้องคดีจะต้องเสนอรายละเอียดของวิธีการทำงานต่อนายช่างโครงการ โดยค่าใช้จ่ายต่างๆ
ในการดันท่อลอดใต้ถนน ผู้ฟ้องคดีเป็นผู้รับผิดชอบ ผู้ถูกฟ้องคดีไม่ต้องรับผิดชอบ การที่
ผู้ฟ้องคดีโต้แย้งว่าผู้ถูกฟ้องคดีไม่ต้องรับผิดชอบค่าใช้จ่ายในการดันท่อลอดใต้ถนน
หากความผิดพลาดจากแบบแปลนมีไม่เกินร้อยละ ๕ นั้น ข้อกล่าวอ้างดังกล่าวไม่อาจรับฟังได้
เพราะข้อ ๑.๔ ของเอกสารประกวดราคา เล่มที่ ๒ ส่วนที่ ๒ BIDDING DOCUMENTS
VOLUME II OF IV STANDARD SPECIFICATIONS (PART I) กำหนดว่า ผู้ฟ้องคดี
ไม่อาจเรียกร้องความเสียหายที่เกิดจากความผิดพลาดบกพร่องของแบบแปลนได้ ต่อมา
ผู้ฟ้องคดีได้มีหนังสือ ที่ PIT – ๕๐๘ (๑-๙๘/๔๓) ลงวันที่ ๓ กรกฎาคม ๒๕๔๓ ขอความเป็นธรรม
กรณีผู้ถูกฟ้องคดีไม่พิจารณาค่าใช้จ่ายที่เพิ่มขึ้นให้แก่ผู้ฟ้องคดีเนื่องจากดันท่อประปาลึกกว่า
แบบแปลน ซึ่งผู้ถูกฟ้องคดีโดยผู้อำนวยการโครงการมีหนังสือ ที่ มท ๕๔๕๐-๑-๒.๓/๓๐๔๗
ลงวันที่ ๒๑ กรกฎาคม ๒๕๔๓ แจ้งผู้ฟ้องคดีว่า การวางท่อประปาที่ระบุไว้ในแบบแปลน
เป็นเพียงแนวทางในการก่อสร้างเท่านั้น สำหรับการก่อสร้างจริง ผู้ฟ้องคดีจะต้องเสนอ
SHOP DRAWING แสดงวิธีการก่อสร้าง ตำแหน่งของท่อที่จะวาง ระดับของผิวจราจร
สาธารณูปโภคและสิ่งก่อสร้างที่เกี่ยวข้องทั้งหมดไปให้นายช่างโครงการพิจารณาก่อนการก่อสร้าง
ค่าใช้จ่ายที่เกิดขึ้นทั้งหมดเป็นของผู้ฟ้องคดี ต่อมา ผู้ฟ้องคดีได้มีหนังสือ ที่ PIT – ๕๐๘
(๑-๑๐๓/๔๓) ลงวันที่ ๒๗ กรกฎาคม ๒๕๔๓ ถึงผู้ถูกฟ้องคดีขอค่างานดันท่อลอดใต้ถนน
เพิ่มอีกครั้งหนึ่ง ผู้ถูกฟ้องคดีจึงจัดให้มีการประชุมเมื่อวันที่ ๗ สิงหาคม ๒๕๔๓ ซึ่งมีตัวแทน
ของผู้ฟ้องคดีเข้าร่วมประชุม และที่ประชุมมีความเห็นว่า ตามแบบแปลนก่อสร้างได้กำหนด
การดันท่อลอดใต้ถนนไว้ที่ระดับ > ๓ เมตร และข้อ ๑.๔ ของเอกสารประกวดราคา เล่มที่ ๒
ศาลปกครองสูงสุด
25 พ.ย. 2557
ศาลปกครองสูงสุด
/ภาคที่ ๑...

==หน้า 11==
๑๑
ภาคที่ ๑ BIDDING DOCUMENTS VOLUME II OF IV STANDARD SPECIFICATIONS
(PART 1) กำหนดว่า ผู้ฟ้องคดีไม่อาจเรียกร้องความเสียหายที่เกิดจากความผิดพลาด
บกพร่องของแบบแปลนได้ จึงไม่อาจพิจารณาเพิ่มค่างานให้แก่ผู้ฟ้องคดีได้ โดยตัวแทน
ของผู้ฟ้องคดีก็มิได้โต้แย้งคัดค้านในที่ประชุม ผู้ถูกฟ้องคดีจึงได้มีหนังสือ ที่ ผคจ. (สสต.,
สสภ.) (PIT – ๕๐๘) ๙๖/๒๕๔๓ ลงวันที่ ๘ สิงหาคม ๒๕๔๓ แจ้งให้ผู้ฟ้องคดีทราบความเห็น
ดังกล่าว ผู้ฟ้องคดีจึงไม่มีสิทธิฟ้องขอให้ผู้ถูกฟ้องคดีชดใช้ค่าใช้จ่ายจากการดันท่อลอดใต้ถนน
ในระดับความลึกเพิ่มขึ้นให้แก่ผู้ฟ้องคดีได้ จึงขอให้ศาลพิพากษายกฟ้อง
ผู้ฟ้องคดีคัดค้านคำให้การว่า ผู้ถูกฟ้องคดีมีหนังสือ ด่วนมาก ที่ มท ๕๔๕๐-
๑-๒.๓/๓๒๓๙ ลงวันที่ ๓ กันยายน ๒๕๔๒ ถึงกรุงเทพมหานคร เพื่อแจ้งว่าหากมีการชะลอ
โครงการออกไปจะเกิดความเสียหายแก่ผู้ฟ้องคดี ผู้ถูกฟ้องคดีจึงแก้ปัญหาโดยเกี่ยง
ความรับผิดในกรณีที่ถูกเรียกร้องค่าเสียหายให้กรุงเทพมหานครเป็นผู้รับผิด แต่ผู้ฟ้องคดีเห็นว่า
ผู้ถูกฟ้องคดีเป็นคู่สัญญาจึงต้องรับผิดในความเสียหาย แม้ผู้ถูกฟ้องคดีจะยอมรับว่า
การกระทำของผู้ถูกฟ้องคดีทำให้ผู้ฟ้องคดีได้รับความเสียหาย แต่ผู้ถูกฟ้องคดีพยายาม
คิดราคาค่าใช้จ่ายอันเป็นความเสียหายของผู้ฟ้องคดีต่ำกว่าความเป็นจริง โดยตามเอกสาร
บันทึกภายในของผู้ถูกฟ้องคดีคิดค่าใช้จ่ายที่เพิ่มขึ้นจากการชะลอการเริ่มงานก่อสร้างเพียง
๒,๑๘๕,๔๐๐ บาท และคิดค่าใช้จ่ายเพิ่มขึ้นจากการดันท่อลอดใต้ถนนในระดับความลึก
มากขึ้นเพียง ๔๘๖,๔๐๐บาท รวมเป็นเงิน ๒,๖๗๑,๘๐๐ บาท ส่วนค่าใช้จ่ายที่เพิ่มขึ้นจาก
การเปลี่ยนแปลงระยะเวลาก่อสร้างในแต่ละคืน ผู้ถูกฟ้องคดีอ้างว่าไม่มี ทั้งๆ ที่ปรากฏอย่างชัดเจน
จากการคำนวณ และค่าใช้จ่ายที่ผู้ฟ้องคดีได้จ่ายไปจริงสำหรับค่าเสียหายในส่วนนี้
อันเกิดจากการเพิ่มเครื่องจักร อุปกรณ์ และคนงาน และผู้ฟ้องคดีได้ใช้ความพยายามใน
ฐานะที่เป็นผู้มีประสบการณ์ทำการก่อสร้างประเภทนี้มาเป็นระยะเวลายาวนานเกือบ ๒๐ ปี
เพื่อทำให้ค่าใช้จ่ายอันเกิดจากความผิดพลาดของผู้ถูกฟ้องคดีเกิดขึ้นน้อยที่สุดเท่าที่
จะเป็นไปได้ จำนวนเงิน ๑๓,๓๖๐,๒๐๐ บาท จึงเป็นค่าเสียหายที่แท้จริงและจำนวนน้อยที่สุด
ผู้ฟ้องคดีเดือดร้อนเพราะขาดเงินหมุนเวียนในกิจการ ส่วนกรณีผู้ฟ้องคดีเข้าร่วมประชุมกับ
ผู้ถูกฟ้องคดีก็ในฐานะผู้รับมติไปปฏิบัติ ผู้ฟ้องคดีมีหน้าที่เสนอขอขยายระยะเวลา
ก่อสร้างออกไปและเสนอขอค่าใช้จ่ายที่เพิ่มขึ้นตามสัญญา โดยไม่มีอำนาจร่วมตัดสินใจ
ผู้ฟ้องคดีเห็นว่า กรณีผู้ถูกฟ้องคดีสั่งให้ผู้ฟ้องคดีเปลี่ยนแปลงช่วงเวลาการก่อสร้างจาก
เวลา ๒๑ นาฬิกา ถึงเวลา ๕ นาฬิกา เป็นเวลา ๒๒ นาฬิกา ถึงเวลา ๕ นาฬิกา
เป็นการเปลี่ยนแปลงงานก่อสร้างจากมาตรการ N เป็น N, ซึ่งยากกว่า และต้องคิดราคากันใหม่
ศาลปกครองสูงสุด
25 พ.ย. 2557
ศาลปกครองสูงสุด
/เป็นไป...

==หน้า 12==
๑๒
เป็นไปตามเอกสารประกวดราคา เล่มที่ ๓ BIDDING DOCUMENTS VOLUME III OF IV
หน้า ๒ ที่กำหนดให้การก่อสร้างวางท่อประปาทั้งสองเส้นทางให้ใช้มาตรการ N และใน
หมายเหตุ (Notes) ข้อ ๑ กำหนดว่า หากมาตรการจริงขณะก่อสร้างไม่สอดคล้องกับ
มาตรการที่กำหนดไว้ในแบบแปลน ให้ถือเป็นการเปลี่ยนแปลงงาน คิดราคา ค่างานเพิ่ม
หรือลดตามที่กำหนดไว้ในหน้า ๕/๑ ของเอกสารประกวดราคา เล่มที่ ๓ BIDDING
DOCUMENTS VOLUME III OF IV ในตารางที่ ๔ ราคาต่อหน่วยสำหรับการเปลี่ยนแปลง
งาน (TABLE IV: UNIT PRICE FOR VARIATION WORKS) ส่วนการที่ผู้ถูกฟ้องคดีอ้าง
ข้อ ๕.๗.๑ ของเอกสารประกวดราคา เล่มที่ ๑ ภาคที่ ๒ เงื่อนไขทั่วไปของสัญญา BIDDING
DOCUMENTS VOLUME I OF IV TERMS AND CONDITIONS ARTICLE II GENERAL
CONDITIONS OF CONTRACT ว่า นายช่างโครงการมีอำนาจที่จะหยุดงานหรือ
เปลี่ยนแปลงตารางกำหนดเวลาก่อสร้าง หากเห็นว่าการตัดสินใจนั้นเพื่อความเหมาะสม
คล่องตัวหรือเพื่อประโยชน์สาธารณะ และผู้รับจ้างจะต้องดำเนินการตามที่สั่งการโดยไม่อาจ
เรียกเก็บค่าเสียหายนั้น ผู้ฟ้องคดีเห็นว่าข้ออ้างดังกล่าวของผู้ถูกฟ้องคดีใช้สำหรับการ
แก้ไขปัญหาเป็นจุดๆ หรือครั้งคราวเท่านั้น แต่หากมีการเปลี่ยนแปลงมาตรการก่อสร้าง
ทั้งเส้นทาง เงื่อนไขสัญญาจ้างกำหนดให้เป็นการเปลี่ยนแปลงงาน (VARIATION WORKS)
ต้องคิดราคาเพิ่มหรือลดกันใหม่ ผู้ฟ้องคดียืนยันว่าหนังสือของผู้ฟ้องคดี ที่ PIT – ๕๐๘
(๑-๖๕/๔๓) ลงวันที่ ๒๖ มกราคม ๒๕๔๓ ฉบับที่สอง ซึ่งผู้ฟ้องคดียืนยันขยายอายุสัญญาจ้าง
เส้นทางที่ ๒ ออกไปจำนวน ๑๓๓ วัน โดยไม่คิดค่าใช้จ่ายใดๆ นั้น หมายถึง ผู้ฟ้องคดี
ไม่คิดค่าใช้จ่ายจากค่าสำนักงานสนามชั่วคราวเท่านั้น ซึ่งในหนังสือเลขที่เดียวกันฉบับแรก
ผู้ฟ้องคดีได้ขอคิดค่าสำนักงานสนามชั่วคราว ( Mobilization ตามอัตราค่างานในสัญญาต่อวัน
เฉพาะ Temporary Facilities) วันละ ๒,๕๐๐ บาท แต่นายช่างโครงการของผู้ถูกฟ้องคดี
แจ้งด้วยวาจาให้ผู้ฟ้องคดีแก้ไขข้อความเป็นไม่คิดค่าเสียหายใดๆ หากผู้ฟ้องคดีไม่แก้ไข
ข้อความตามที่นายช่างโครงการแจ้งแล้ว ผู้ฟ้องคดีจะไม่สามารถส่งมอบงานงวดที่ ๔ และ
เบิกเงินจำนวน ๑๑,๔๗๖,๐๙๔.๒๕ บาท ได้ เพราะต้องรอการอนุมัติการเปลี่ยนแปลงงาน
จากคณะกรรมการของผู้ถูกฟ้องคดีเป็นเวลา ๒ เดือน ถึง ๓ เดือน ต่อมา ผู้ถูกฟ้องคดีได้มี
หนังสือ ที่ ผคจ. (สสต.,สสภ.) (PIT – ๕๐๘) ๓๔/๒๕๔๓ ลงวันที่ ๑๔ มีนาคม ๒๕๔๓ แจ้งให้
ผู้ฟ้องคดีเข้าเริ่มงานก่อสร้างในถนนวงเวียนใหญ่ เส้นทางที่ ๑ ตั้งแต่วันที่ ๒ เมษายน ๒๕๔๓
เป็นต้นไป ผู้ฟ้องคดีคัดค้านคำให้การในประเด็นการวางท่อลึกกว่าแบบแปลนว่า แบบแปลนตาม
สัญญาเลขที่ PIT – ๕๐๘ เป็นแบบแปลนพิเศษที่มีรูปตัดตามขวางของถนน บอกรายละเอียดต่างๆ
ศาลปกครองสูงสุด
25 พ.ย. 2557
ศาลปกครองสูงสุด
/ที่มีระยะห่าง...

==หน้า 13==
๑๓
ที่มีระยะห่างจากจุดอ้างอิงที่แน่นอน งานทางด้านวิศวกรรมหากมีรูปตัดตามขวาง (Cross-
Section) บอกรายละเอียดต่างๆ แล้วจะยึดถือเป็นรายละเอียดของแบบ (Supplemental
Drawing) ซึ่งมีความสำคัญมากกว่าแบบแปลน (Drawing) การที่รายละเอียดของแบบได้
กำหนดความลึกของท่อที่วางใหม่กำหนดระยะห่างของสาธารณูปโภคใต้ดินไว้ในรูปตัดตาม
ขวางแล้ว การคิดราคางานต้องอ้างอิงจากรูปตัดตามขวางเป็นราคาค่างานที่ต้องทำจริง
เมื่อมีการเปลี่ยนแปลงความลึกของท่อที่วางใหม่ถือเป็นการเปลี่ยนแปลงเนื้องานที่ทำ
(VARIATION WORKS) ต้องคิดราคากันใหม่ ก่อนที่ผู้ฟ้องคดีจะดำเนินการวางท่อลอดใต้
ถนน ผู้ฟ้องคดีได้เสนอรายละเอียดต่างๆ ที่ได้จากการตรวจสอบจากสภาพจริงในสนามแล้ว
เพื่อให้นายช่างโครงการของผู้ถูกฟ้องคดีพิจารณา และผู้ฟ้องคดีได้ดำเนินการวางท่อลอดใต้
ถนนตามวิธีการและมาตรฐานของผู้ถูกฟ้องคดี โดยมีนายช่างโครงการของผู้ถูกฟ้องคดีเป็น
ผู้ดูแลอย่างใกล้ชิดไม่ให้ผิดจากมาดรฐาน การที่ผู้ฟ้องคดีดำเนินการวางท่อลอดใต้ถนนลึก
กว่าที่แบบแปลนกำหนด ซึ่งเป็นการเปลี่ยนแปลงงาน (VARIATION WORKS) จึงต้องคิด
ราคากันใหม่ และผู้ถูกฟ้องคดีได้ถือว่าการเปลี่ยนแปลงระดับความลึกหลังท่อจากมาตรฐาน
เป็นการเปลี่ยนแปลงงาน (VARIATION WORKS) เพื่อใช้ในการลดราคาค่าวางท่อประปา
ในทุกสัญญา ผู้ฟ้องคดีจึงขอคิดค่าเสียหายจากการวางท่อประปาลอดใต้ถนนลึกกว่า
ที่แบบแปลนกำหนด ๑.๕๐ เมตร จำนวน ๑๑๑,๕๐๐ บาทต่อบ่อ จำนวน ๘ บ่อ เป็นเงิน
๘๙๒,๐๐๐ บาท ซึ่งเมื่อผู้ฟ้องคดีวางท่อลอดใต้ถนน (ดันท่อประปา) ไปชนกับท่อประปาเดิมแตก
สำนักงานประปาสาขาตากสิน จึงได้มีหนังสือ ที่ มท ๕๔๔๐-๔-๒/๓๐๖ ลงวันที่ ๑๙ มิถุนายน
๒๕๔๓ แจ้งให้ผู้ฟ้องคดีชำระค่าเสียหายเป็นเงิน ๒๒๒,๒๘๙.๓๘ บาท และผู้ฟ้องคดีจึงมี
หนังสือ ที่ PIT – ๕๐๘ (๑-๙๗/๔๓) ลงวันที่ ๒๖ มิถุนายน ๒๕๔๓ ถึงนายช่างโครงการของ
ผู้ถูกฟ้องคดีขอให้ยกเว้นค่าเสียหายจำนวนดังกล่าว ผู้ฟ้องคดีจึงขอคิดค่าเสียหายที่เกิดขึ้น
จากความผิดพลาดของแบบแปลนที่แสดงรายละเอียดความลึกของท่อประปาเดิมตื้นกว่า
สภาพจริงเพิ่มอีก ซึ่งประกอบด้วย ค่าเสียหายจากท่อประปาแตก เป็นเงิน ๒๒๒,๒๘๙ บาท
ตลอดจนค่าอุปกรณ์ ค่าแรง และค่าวัสดุซ่อมท่อแตกเป็นเงิน ๗๒๕,๗๑๑ บาท รวมเป็นเงิน
ทั้งสิ้น ๙๔๘,๐๐๐ บาท และผู้ฟ้องคดีได้แจ้งด้วยว่า ผู้ฟ้องคดีมีค่าใช้จ่ายที่เพิ่มขึ้นจาก
การซ่อมท่อประปาที่แตกเป็นเงิน ๖๐๐,๐๐๐ บาท และค่าใช้จ่ายที่เพิ่มขึ้นในการใช้อุปกรณ์
ท่อเพื่อหลบท่อประปาเดิมที่ขวางแนววางท่อประปาที่วางใหม่เป็นเงิน ๔๐๐,๐๐๐ บาท
รวมเป็นค่าใช้จ่ายในการแก้ไขปัญหาจากการที่ผู้ถูกฟ้องคดีกำหนดระดับความลึกหลังท่อ
ศาลปกครองสูงสุด
25 พ.ย. 2557
ศาลปกครองสูงสุด
/ที่ผิดพลาด...

==หน้า 14==
๑๔
ที่ผิดพลาดเป็นเงินทั้งหมด ๑,๐๐๐,๐๐๐ บาท ซึ่งผู้ฟ้องคดีจะขอชดเชยค่าเสียหายจำนวน
ดังกล่าวจากผู้ถูกฟ้องคดี
ผู้ถูกฟ้องคดีให้การเพิ่มเติมว่า การชะลองานเป็นความต้องการของ
กรุงเทพมหานครที่จะแก้ปัญหาการจราจร ซึ่งเป็นประโยชน์สาธารณะ โดยทั้งผู้ฟ้องคดีและ
ผู้ถูกฟ้องคดีจำต้องปฏิบัติ ดังนั้น หากจะมีความเสียหายเกิดขึ้นแก่ผู้ฟ้องคดี ก็มิใช่การ
กระทำของผู้ถูกฟ้องคดีโดยตรง และผู้ถูกฟ้องคดีได้ขยายระยะเวลาแล้วเสร็จของงานออกไป
ให้แก่ผู้ฟ้องคดีจนสามารถก่อสร้างเสร็จภายในกำหนดระยะเวลา โดยผู้ฟ้องคดีไม่มีสิทธิ
คิดค่าใช้จ่ายใดๆ ผู้ถูกฟ้องคดีไม่ได้มีการเปลี่ยนแปลงมาตรการก่อสร้าง เพราะการก่อสร้าง
ตามมาตรการ N กำหนดให้ทำงานในเวลากลางคืนตั้งแต่เวลา ๒๑ นาฬิกา ถึงเวลา
๕ นาฬิกา คือ ไม่เริ่มงานก่อนกำหนดเวลา การที่ผู้ฟ้องคดีลงมือก่อสร้างตั้งแต่เวลา
๒๒ นาฬิกา ถึงเวลา ๕ นาฬิกา จึงอยู่ในช่วงเวลาที่กำหนดไว้ จึงไม่ใช่การเปลี่ยน
มาตรการก่อสร้าง การที่ผู้ฟ้องคดีอ้างว่าทำให้เกิดการเปลี่ยนแปลงของงานนั้น ตามเงื่อนไข
ข้อ ๑๑ ของเอกสารประกวดราคา เล่มที่ ๑ ภาคที่ ๒ เงื่อนไขทั่วไปของสัญญา BIDDING
DOCUMENTS VOLUME I OF IV TERMS AND CONDITIONS ARTICLE II GENERAL
CONDITIONS OF CONTRACT เรื่อง การเปลี่ยนแปลง เพิ่มงาน ลดงาน และงานพิเศษ
ระบุไว้ชัดเจนว่า การเปลี่ยนแปลงเพิ่มหรือลดงาน ผู้รับจ้างจะต้องได้รับแจ้งเป็นหนังสือ
จากผู้อำนวยการโครงการเท่านั้น งานใดที่ผู้ฟ้องคดีไม่ได้รับแจ้งจากผู้อำนวยการ
โครงการเป็นลายลักษณ์อักษรว่าเป็นการเปลี่ยนแปลงงาน ย่อมมิใช่การเปลี่ยนแปลงงาน
ตามนัยสัญญานี้ ส่วนการที่ผู้ฟ้องคดีอ้างว่าเงื่อนไขสัญญาจ้างได้กำหนดไว้ว่า หากมีการ
เปลี่ยนแปลงช่วงเวลาก่อสร้างให้ถือว่าเป็นการเปลี่ยนแปลงงานก็เป็นการกล่าวอ้างลอยๆ
ไม่มีเงื่อนไขสัญญาข้อใดระบุเช่นนั้น ดังนั้น ค่าเสียหายจากการชะลองานหรือเปลี่ยน
มาตรการก่อสร้าง ซึ่งผู้ฟ้องคดีอ้างว่าทำให้ผู้ฟ้องคดีต้องทำงานเพิ่มขึ้น จึงสูงเกินความเป็นจริง
ผู้ถูกฟ้องคดีเป็นหน่วยงานของรัฐมีหน่วยงานเฉพาะในการคิดราคา มีหลักเกณฑ์ต่างๆ
กำหนดไว้ชัดเจน โดยได้ดำเนินการอย่างสอดคล้องกับเงื่อนไขที่กำหนดในสัญญา และ
ประมาณการก่อสร้างลักษณะนี้มาโดยตลอด การที่ผู้ฟ้องคดีอ้างว่าเพิ่มเครื่องจักร อุปกรณ์
และคนงาน ในข้อเท็จจริงจำนวนเครื่องจักรและคนงานก็ยังเป็นปกติวิสัย และไม่มีจำนวน
มากกว่าที่ผู้ฟ้องคดีเคยแจ้งไว้ในเอกสารประกวดราคา ผู้ถูกฟ้องคดีไม่จำเป็นต้องประวิง
การชำระค่าเสียหาย เพราะผู้ถูกฟ้องคดีไม่ต้องรับผิดชอบในค่าเสียหาย เนื่องจากเงื่อนไข
สัญญาระบุไว้ชัดเจน แต่ผู้ฟ้องคดีอาจคิดค่าเสียหายให้สูงไว้เพื่อประโยชน์ของผู้ฟ้องคดีเอง
ศาลปกครองสูงสุด
25 พ.ย. 2557
ศาลปกครองสูงสุด
/ผู้ถูกฟ้องคดี...

==หน้า 15==
๑๕
ผู้ถูกฟ้องคดีเห็นว่าค่าใช้จ่ายที่เพิ่มขึ้นจากการชะลอการก่อสร้างไม่เกิน ๒,๑๘๕,๔๐๐ บาท และ
ค่าใช้จ่ายที่เพิ่มขึ้นจากการเพิ่มความลึกในการดันท่อลอดใต้ถนนไม่เกิน ๔๘๖,๔๐๐ บาท
รวมเป็นเงิน ๒,๖๗๑,๘๐๐ บาท เท่านั้น สำหรับการชะลอการก่อสร้างมิใช่ความประสงค์ของ
ผู้ถูกฟ้องคดี เพราะผู้ถูกฟ้องคดีก็ได้รับความเสียหายเนื่องจากจะต้องชำระดอกเบี้ยจากการ
กู้เงิน OECF และตัวแทนของผู้ฟ้องคดีได้เข้าร่วมประชุมเพื่อทบทวนการชะลอโครงการของ
ผู้ถูกฟ้องคดี ซึ่งที่ประชุมมีมติให้วางท่อได้ และให้ระงับการก่อสร้างไว้ชั่วคราวในระยะเวลาสั้นๆ
ตามระยะเวลาที่ตกลงกันโดยประสานงานกับกองบัญชาการตำรวจนครบาลเหนือและ
คณะกรรมการจัดระบบการจราจรทางบก แต่ขอให้ปรับช่วงเวลาเป็นตั้งแต่เวลา ๒๒ นาฬิกา
ถึงเวลา ๕ นาฬิกา ซึ่งตัวแทนของผู้ฟ้องคดีก็ไม่ได้โต้แย้ง และผู้ถูกฟ้องคดีได้ขยาย
อายุสัญญาจ้างให้แก่ผู้ฟ้องคดี โดยผู้ฟ้องคดียืนยันขอขยายอายุสัญญาจ้างตามมติ
คณะกรรมการตรวจการจ้างโดยไม่คิดค่าใช้จ่ายใดๆ ทั้งสิ้น ซึ่งผู้ฟ้องคดีสามารถทำงาน
แล้วเสร็จก่อนครบกำหนดวันสิ้นสุดของการขยายระยะเวลาดังกล่าว ผู้ฟ้องคดีจึงไม่มี
ความเสียหายในเส้นทางที่ ๒ บริเวณถนนอินทรพิทักษ์ ผู้ถูกฟ้องคดีจึงมิได้เกี่ยงความรับผิด
อีกทั้งการชะลอการก่อสร้างมิใช่การชะลอการก่อสร้างโดยเด็ดขาด และมิใช่เกิดจากการกระทำของ
ผู้ถูกฟ้องคดีโดยตรง หากเกิดความเสียหายผู้ฟ้องคดีย่อมจะฟ้องผู้ละเมิดได้ การที่ผู้ฟ้องคดี
ยินยอมถือไม่ได้ว่าเป็นการละเมิด และที่ผู้ฟ้องคดีโต้แย้งว่าผู้ฟ้องคดีไม่มีอำนาจ
ร่วมตัดสินใจกับหน่วยงานของรัฐ เมื่อรับมติไปปฏิบัติแล้วก็มีหน้าที่ขอขยายระยะเวลา
ออกไป และเสนอขอค่าใช้จ่ายที่เพิ่มขึ้นตามสัญญาเนื่องจากการชะลอการก่อสร้างที่เกิดขึ้น
ในข้อเท็จจริง นั้น ผู้ฟ้องคดีมีสิทธิเพียงแต่ขอขยายระยะเวลาก่อสร้างออกไปโดยผู้ฟ้องคดี
ไม่มีสิทธิคิดค่าใช้จ่ายใดๆ เพิ่มตามรายละเอียดที่ปรากฏในข้อ ๙.๒ ของเอกสารประกวด
ราคา เล่มที่ ๑ ภาคที่ ๒ เงื่อนไขทั่วไปของสัญญา BIDDING DOCUMENTS VOLUME
I OF IV TERMS AND CONDITIONS ARTICLE II GENERAL CONDITIONS OF CONTRACT
การชะลอตามพจนานุกรมฉบับราชบัณฑิตยสถานให้ความหมายว่าพยุงไว้หรือประคองไว้
ดังนั้น ผู้ฟ้องคดีไม่มีความจำเป็นต้องเตรียมเครื่องจักรและกำลังคนไว้ทั้งหมด
เพราะการก่อสร้างไม่จำเป็นต้องเตรียมกำลังเต็มที่ในวันแรก แต่สามารถเพิ่มกำลังคน
เครื่องมือ และเครื่องจักรเข้าไปภายหลังได้ และปรากฏข้อเท็จจริงว่า ผู้ฟ้องคดีจัดเตรียม
ชุดทำงานไว้เพียง ๑ ชุด ไม่ใช่เตรียมชุดทำงานเอาไว้ถึง ๓ ชุด ตามที่อ้างถึง
การคำนวณค่าเสียหาย เนื่องจากเส้นทางวางท่อประปาอยู่ในบริเวณต่อเนื่องกัน
การคำนวณค่าเสียหายจึงมีลักษณะการคิดซ้ำซ้อนกัน และมีลักษณะบิดเบือนข้อเท็จจริง
ศาลปกครองสูงสุด
25 พ.ย. 2557
ศาลปกครองสูงสุด
/เพื่อเรียก...

==หน้า 16==
๑๖
เพื่อเรียกค่าเสียหายให้สูงขึ้น การคิดค่าเสียหายจากการชะลอการก่อสร้างเป็นเงินทั้งสิ้น
๕,๙๕๙,๐๐๐ บาท จึงไม่ถูกต้อง การชะลอการก่อสร้างเป็นความต้องการของกรุงเทพมหานคร
ดังปรากฏในหนังสือของกรุงเทพมหานคร ซึ่งผู้ถูกฟ้องคดีจำเป็นต้องปฏิบัติตาม ดังนั้น
หากจะเกิดความเสียหายแก่ผู้ฟ้องคดี ก็มิใช่เกิดจากการกระทำของผู้ถูกฟ้องคดีโดยตรง
สำหรับมาตรการก่อสร้างของผู้ถูกฟ้องคดีมี ๕ มาตรการ ตามเงื่อนไขสัญญาข้อ ๒.๑๖ คือ
M, N, D, S และ E การเปลี่ยนมาตรการก่อสร้างต้องเปลี่ยนจากมาตรการก่อสร้างหนึ่งไปสู่
อีกมาตรการก่อสร้างหนึ่ง ไม่มีการเปลี่ยนมาตรการก่อสร้างจาก N เป็น N, ตามที่ผู้ฟ้องคดีระบุ
การที่ผู้ฟ้องคดีเริ่มลงมือก่อสร้างตั้งแต่เวลา ๒๒ นาฬิกา ถึงเวลา ๕ นาฬิกา ยังคง
อยู่ในช่วงเวลาที่ระบุไว้ข้างต้น หมายเหตุในข้อ ๑ เขียนไว้ชัดเจนว่า หากชนิดของมาตรการ
ก่อสร้างที่ใช้ (Construction Measure Type) หรือชนิดที่ใช้งานจริง (Actual Type)
ไม่เป็นไปตามชนิดที่กำหนดไว้ในแบบแปลน ให้ถือว่าเป็นการเปลี่ยนแปลงงานตามที่ระบุไว้
ในตารางที่ ๔ ผู้ฟ้องคดียอมรับว่าผู้ถูกฟ้องคดีมีอำนาจสั่งหยุดงานหรือเปลี่ยนแปลงตาราง
กำหนดระยะเวลาก่อสร้างหากเห็นว่าการตัดสินใจนั้นเพื่อความเหมาะสมคล่องตัวของงาน
และเพื่อประโยชน์สาธารณะ ผู้ฟ้องคดีต้องดำเนินการตามที่สั่งการโดยไม่อาจเรียก
ค่าเสียหายใดๆ ตามข้อ ๕.๗.๑ ของเอกสารประกวดราคา เล่มที่ ๑ ภาคที่ ๒ เงื่อนไขทั่วไป
ของสัญญา BIDDING DOCUMENTS VOLUME I OF IV TERMS AND CONDITIONS
ARTICLE II GENERAL CONDITIONS OF CONTRACT ผู้ถูกฟ้องคดีเห็นว่าการลด
ชั่วโมงการทำงานไม่ถือเป็นอุปสรรคในการก่อสร้าง เนื่องจากข้อ ๙.๖ ของเอกสารประกวด
ราคาดังกล่าว กำหนดว่า ผู้ฟ้องคดียอมรับว่าระยะเวลาก่อสร้างตามที่กำหนดในสัญญาได้รับ
การพิจารณาโดยรวมถึงกรณีที่มีปัญหาอุปสรรคและความล่าช้าในการดำเนินงานไว้ด้วยแล้ว
ผู้ฟ้องคดีไม่อาจใช้สิทธิเรียกร้องอย่างใดเพื่อกรณีอันเกิดจากปัญหาอุปสรรคและความล่าช้า
ในระหว่างการดำเนินงานนั้นได้ เว้นแต่กรณีดังที่ระบุไว้ในข้อ ๗.๑ ของเอกสารประกวด
ราคาเล่มเดียวกัน ซึ่งระบุถึงการบอกเลิกสัญญาหรือการระงับซึ่งสัญญาโดยฝ่ายผู้ถูกฟ้องคดี
ในเวลาใดก่อนที่ผู้ฟ้องคดีจะสิ้นสุดการดำเนินการตามสัญญา และข้อ ๙.๓ ของเอกสาร
ประกวดราคาเล่มดังกล่าว ซึ่งระบุถึงการขยายอายุสัญญาในกรณีที่เกิดจากความผิดพลาด
หรือความบกพร่องของฝ่ายผู้ถูกฟ้องคดีและจากเหตุสุดวิสัย กรณีผู้ฟ้องคดีอ้างถึงการ
เพิ่มแรงงานและเครื่องจักรกลเพราะเหตุที่มีการลดจำนวนชั่วโมงการทำงานลงนั้น นายช่าง
โครงการของผู้ถูกฟ้องคดีได้ตรวจสอบแล้ว ไม่พบว่ามีการเร่งรัดการดำเนินงานดังกล่าว
เพราะการก่อสร้างไม่มีความจำเป็นต้องดำเนินการตามลำดับก่อนหลัง แต่สามารถ
ศาลปกครองสูงสุด
25 พ.ย. 2557
ศาลปกครองสูงสุด
/ปรับเปลี่ยน...

==หน้า 17==
๑๗
ปรับเปลี่ยนแผนงานให้ย่นย่อลง แต่หากผู้ฟ้องคดีได้ดำเนินการเร่งรัดงานดังกล่าวจริง
จำนวนแรงงานและเครื่องมือเครื่องจักร ซึ่งผู้ฟ้องคดีอ้างว่านำมาใช้ไม่ได้มีจำนวนมากเกินไป
กว่าที่ผู้ฟ้องคดีได้ระบุไว้ในตารางเปรียบเทียบเครื่องมือ เครื่องจักร และอัตรากำลังแรงงาน
ตามเอกสารประกวดราคาและที่ผู้ฟ้องคดีใช้จริงตามเอกสารสัญญาเลขที่ PIT – ๕๐๘ กรณี
ผู้ฟ้องคดีตีความหรือแปลความหมายของการเปลี่ยนแปลงแก้ไขบางส่วนของแผนงาน
ก่อสร้างว่ามีไว้เพื่อใช้แก้ปัญหาเป็นจุดหรือครั้งคราวนั้น เป็นการแปลความหมายที่ผิด
เพราะข้อ ๕.๗.๑ ของเอกสารประกวดราคา เล่มที่ ๑ ภาคที่ ๒ BIDDING DOCUMENTS
VOLUME I OF IV TERMS AND CONDITIONS ARTICLE II GENERAL CONDITIONS OF
CONTRACT วรรค ๔ บรรทัดที่ ๙ ข้อความ “or alter portions of, the construction
schedule whenever..” เป็นการระบุถึงการเปลี่ยนแปลง แก้ไขบางส่วนของแผนงานก่อสร้าง
มิใช่บางส่วนหรือบางตอนของเนื้องานที่มีการก่อสร้าง และไม่มีข้อความใดที่มีความหมาย
เช่นเดียวกับคำว่าครั้งคราวปรากฏอยู่ และกรณีผู้ฟ้องคดีอ้างว่าในการส่งมอบงานเมื่อวันที่
๑๘ กุมภาพันธ์ ๒๕๔๓ ผู้ฟ้องคดีมีเรื่องเสนอเข้าที่ประชุมประจำเดือน เรื่องยืนยันมติที่ประชุม
กรรมการตรวจการจ้างในการขยายอายุสัญญาเส้นทางที่ ๒ ออกไปอีก ๑๓๓ วัน
โดยผู้ฟ้องคดีต้องแก้ไขหนังสือยืนยันลงวันที่ ๒๖ มกราคม ๒๕๔๓ ตามคำแนะนำของ
นายช่างโครงการของผู้ถูกฟ้องคดีเพื่อมิให้มีปัญหาเรื่องการส่งมอบงานและการเบิกเงินจำนวน
๑๑,๔๗๖,๐๙๔.๒๕ บาท เป็นการอ้างที่ขัดกับข้อเท็จจริง กล่าวคือ ในวันที่ ๑๘ กุมภาพันธ์
๒๕๔๓ ไม่มีเรื่องดังกล่าวที่ผู้ฟ้องคดีเสนอ แต่เป็นเรื่องที่โครงการได้แจ้งให้ที่ประชุมทราบว่า
คณะอนุกรรมการของผู้ถูกฟ้องคดีซึ่งได้รับมอบอำนาจจากคณะกรรมการของผู้ถูกฟ้องคดีได้
อนุมัติขยายอายุสัญญาให้แก่ผู้ฟ้องคดีแล้วเมื่อวันที่ ๑๗ กุมภาพันธ์ ๒๕๔๓ ดังนั้น
เหตุการณ์ดังกล่าวได้ยุติไปแล้วโดยสมบูรณ์จึงไม่มีเหตุให้ผู้ฟ้องคดียืนยันขยายอายุสัญญา
ใดๆ อีก เพราะผู้ฟ้องคดีได้ยืนยันไปแล้วตั้งแต่วันที่ ๒๖ มกราคม ๒๕๔๓ เพื่อเป็นการ
สนับสนุนความตกลงที่ได้ทำไว้กับคณะกรรมการตรวจการจ้างเมื่อวันที่ ๑๙ มกราคม
๒๕๔๓ ซึ่งมติที่ประชุมวาระที่ ๕ ระบุชัดเจนว่าไม่คิดค่าเสียหายใดๆ ให้แก่ผู้ฟ้องคดี ดังนั้น
การที่ผู้ฟ้องคดีมีหนังสือยืนยันที่ขัดกับมติที่ประชุมครั้งที่ ๓ เมื่อวันที่ ๑๙ มกราคม ๒๕๔๓
จึงไม่ถูกต้อง แต่เมื่อผู้ฟ้องคดีแก้ไขแล้วเรื่องเป็นอันยุติก่อนที่จะมีการส่งมอบงานและ
เบิกจ่ายเงินครั้งที่ผู้ฟ้องคดีอ้างถึง ในการตกลงการเปลี่ยนแปลงจะต้องพิจารณาทั้งเรื่อง
ค่าใช้จ่ายและระยะเวลาไปในขณะเดียวกัน ซึ่งต้องดำเนินการไปจนถึงที่สุด การที่ผู้ฟ้องคดี
ยืนยันว่าไม่คิดค่าเสียหายใดๆ จึงถือว่าสิ้นสุด ไม่เจาะจงเฉพาะค่าเสียหายส่วนใดส่วนหนึ่ง
ศาลปกครองสูงสุด
25 พ.ย. 2557
ศาลปกครองสูงสุด
/ดังที่ผู้ฟ้องคดี...

==หน้า 18==
๑๘
ดังที่ผู้ฟ้องคดีอ้าง นอกจากนี้ ก่อนที่จะได้มีการตกลงในเรื่องนี้ ผู้ฟ้องคดีได้มีหนังสือ
ที่ PIT - ๕๐๘ (๑-๒๔/๔๒) ลงวันที่ ๓๐ สิงหาคม ๒๕๔๒ เรื่อง ขอสงวนสิทธิ์ขยาย
อายุสัญญาจ้างและแจ้งค่าเสียหาย เพื่อแจ้งนายช่างโครงการของผู้ถูกฟ้องคดีว่า ผู้ฟ้องคดี
ยินดีชะลอการก่อสร้างตามที่ผู้ถูกฟ้องคดีสั่งการ แต่ขอสงวนสิทธิ์ขยายอายุสัญญาจ้างตั้งแต่
วันเริ่มงานก่อสร้างตามสัญญาจนถึงวันที่ผู้ถูกฟ้องคดีสั่งให้ผู้ฟ้องคดีเริ่มงานอีกครั้ง และ
ขอให้ผู้ถูกฟ้องคดีจ่ายเงินชดเชยความเสียหายที่เกิดขึ้นจากการที่ผู้ฟ้องคดีต้องจ้างแรงงาน
ซื้อเครื่องจักรกล ซื้อท่อและอุปกรณ์ท่อ ค่าใช้จ่ายเงินเดือน และอื่นๆ โดยผู้ฟ้องคดีขอคิด
ค่าเสียหายเป็นค่าใช้จ่ายส่วนกลางในการบริหารงานก่อสร้างวันละ ๑๐,๐๐๐ บาทต่อวัน ค่าใช้จ่าย
ชุดงานก่อสร้างจำนวน ๓ ชุด ชุดละ ๔๗,๗๐๐ บาทต่อวัน คิดเป็นค่าใช้จ่ายวันละ ๑๔๓,๑๐๐ บาท
รวมเป็นค่าเสียหายจากการชะลอการก่อสร้างทั้งสัญญาเป็นเงินวันละ ๑๕๓,๑๐๐ บาท
ท้ายหนังสือฉบับนี้ผู้ฟ้องคดีแจ้งด้วยว่า หากผู้ถูกฟ้องคดีอนุญาตให้ผู้ฟ้องคดีเข้าดำเนินการ
ก่อสร้างในวงเวียนใหญ่และถนนเพชรเกษมได้ ๒ ชุด ภายในวันที่ ๑๕ กันยายน ๒๕๔๒ แล้ว
จะทำให้ผู้ฟ้องคดีได้รับความเสียหายน้อยลง และผู้ฟ้องคดียินดีจะปรับปรุงแผนงานย่อยใหม่
โดยจะคิดค่าเสียหายจากการชะลอการก่อสร้างในถนนอินทรพิทักษ์เพียงถนนเดียว
แต่ขอสงวนสิทธิ์
ขยายอายุสัญญาจ้างในถนนอินทรพิทักษ์ และเมื่อวันที่ ๑๒ มกราคม ๒๕๔๓ ผู้ฟ้องคดีได้
ขอขยายอายุสัญญาจ้างเส้นทางที่ ๒ จำนวน ๑๗๗ วัน ซึ่งโครงการของผู้ถูกฟ้องคดีได้
นำเข้าพิจารณาในที่ประชุมคณะกรรมการตรวจการจ้างครบทั้ง ๒ ประเด็น จึงได้มีมติว่า
ไม่คิดค่าเสียหายใดๆ ให้แก่ผู้ฟ้องคดี เมื่อผู้ฟ้องคดีมีหนังสือยินยอมรับเรื่องจึงสิ้นสุด
ประการต่อมาเมื่องานแล้วเสร็จสมบูรณ์ ผู้ฟ้องคดีสามารถส่งมอบงานและเบิกเงินค่างานได้
ตามเงื่อนไขสัญญา แม้คณะกรรมการของผู้ถูกฟ้องคดีจะยังไม่อนุมัติขยายอายุสัญญา
ก็สามารถทำได้โดยถูกหักค่าปรับไว้ก่อน เมื่อได้รับการขยายอายุสัญญาก็สามารถขอคืน
ค่าปรับได้ในภายหลัง หรือหากผู้ฟ้องคดีไม่ต้องการชำระค่าปรับเป็นเงินสดก็ยังสามารถนำ
หนังสือค้ำประกันจากธนาคารมาวางไว้แทน จึงไม่มีความเสียหายถึงขั้นล้มละลายตามที่
ผู้ฟ้องคดีกล่าวอ้าง อีกทั้งคณะกรรมการของผู้ถูกฟ้องคดีมีการประชุมเป็นประจำทุกเดือน
ไม่ได้ใช้เวลา ๒ เดือน ถึง ๓ เดือน ตามที่ผู้ฟ้องคดีกล่าวอ้าง ผู้ฟ้องคดีได้เห็นเอกสารสัญญา
ของผู้ถูกฟ้องคดีจำนวนมาก และได้มีหนังสือโต้ตอบกับผู้ถูกฟ้องคดีในเรื่องสัญญาหลายครั้ง
ผู้ฟ้องคดีย่อมเข้าใจดีว่าการที่ยืนยันว่าไม่คิดค่าใช้จ่ายใดๆ ทั้งสิ้น ย่อมต้องแน่ใจแล้วว่า
สามารถยืนยันได้ไม่จำเพาะแต่เพียงค่าสำนักงานสนามดังที่ผู้ฟ้องคดีอ้างถึง นอกจากนี้
ค่าสำนักงานสนามชั่วคราวได้มีกำหนดในข้อ ๓.๑ ของเอกสารประกวดราคาเล่มที่ ๒ ส่วนที่ ๑
ศาลปกครองสูงสุด
25 พ.ย. 2557
ศาลปกครองสูงสุด
/BIDDING...

==หน้า 19==
๑๙
BIDDING DOCUMENTS VOLUME II OF IV STANDARD SPECIFICATIONS (PART I)
ซึ่งกำหนดว่า ให้ผู้ฟ้องคดีคงสำนักงานสนามชั่วคราวไว้จนถึงวันสิ้นสุดสัญญาจ้างและ
หากสัญญาจ้างล่าช้าออกไป ผู้ฟ้องคดียังคงให้มีสำนักงานสนามชั่วคราวจนถึงงานก่อสร้าง
แล้วเสร็จโดยไม่คิดค่าใช้จ่าย ซึ่งหมายความว่า ผู้ฟ้องคดีไม่สามารถเรียกร้องค่าใช้จ่าย
สำนักงานสนามชั่วคราวได้ การที่ผู้ฟ้องคดีไม่อ้างค่าสำนักงานสนามในครั้งต่อไป แสดงว่า
ผู้ฟ้องคดีเข้าใจแล้วว่าไม่อาจเรียกร้องได้ตามเงื่อนไข สำหรับกรณีผู้ฟ้องคดีวางท่อประปาลึกกว่า
แบบแปลนเพิ่มขึ้น ๑.๕๐ เมตร ของบ่อดันและบ่อรับ จำนวน ๘ บ่อ และผู้ฟ้องคดีได้คิด
ค่าเสียหายตามหนังสือเลขที่ PIT – ๕๐๘ (๑-๑๓๓/๔๔) ลงวันที่ ๑๙ กุมภาพันธ์ ๒๕๔๔
มีค่าเสียหายเพียงเรื่องเดียว คือ ค่าขุดลึกเพิ่มขึ้น คิดเป็นเงิน ๑,๘๔๔,๐๐๐ บาท โดยคิด
ราคาค่าก่อสร้างบ่อใหม่ทั้งหมดแล้วมาเฉลี่ยเป็นค่างานวางท่อต่อเมตร ซึ่งวิธีการคิด
ค่างานดังกล่าวเสมือนหนึ่งเป็นการแก้ไขราคาค่างานก่อสร้างต่อหน่วยที่ผ่านการประกวด
ราคามาแล้ว เป็นวิธีการคิดที่ไม่ถูกต้อง ซึ่งผู้ฟ้องคดีเล็งเห็นว่าการคิดราคาดังกล่าวไม่ถูกต้อง
และมีวงเงินสูงเกินจริงมากจึงเพิ่มค่าเสียหายในเรื่องอื่นอีก ทั้งๆ ที่ผู้ฟ้องคดีทราบว่า
ไม่สามารถเรียกร้องจากผู้ถูกฟ้องคดีได้ เนื่องจากเป็นความผิดของผู้ฟ้องคดีเอง จึงมิได้
เรียกร้องมาในการฟ้องคดีตั้งแต่แรก ได้แก่ ค่าจัดซ่อมท่อประปาที่ผู้ฟ้องคดีเป็นผู้ทำแตกเอง
และค่าน้ำสูญเสียที่เกิดจากการทำท่อประปาแตกดังกล่าว ซึ่งไม่มีรายละเอียดการคิดราคา
มาแสดง ผู้ฟ้องคดีได้เฉลี่ยค่าเสียหายในเรื่องอื่นๆ ซึ่งเป็นการแสดงให้เห็นว่าผู้ฟ้องคดีไม่มี
หลักเกณฑ์ในการคิดราคาอย่างถูกต้อง และเนื่องจากผู้ฟ้องคดีต้องการให้ค่าเสียหายรวมทั้ง
สามเรื่องเท่ากับค่าเสียหายเดิมที่ผู้ฟ้องคดีกำหนดไว้ จึงทำให้ค่าเสียหายในแต่ละเรื่องสูงเกินจริง
ทั้งนี้ ผู้ฟ้องคดีแยกค่าเสียหายจากการวางท่อออกเป็น ๓ เรื่อง คือ ค่าเสียหายจากการ
เพิ่มความลึกของบ่อดันท่อลอดใต้ถนนและบ่อรับ จำนวน ๘ บ่อ เป็นเงิน ๔๙๒,๐๐๐ บาท
ค่าเสียหายจากค่าน้ำสูญเสียที่เกิดจากท่อประปาแตกรั่ว (ขอคืนจากผู้ถูกฟ้องคดี) เป็นเงิน
๒๒๒,๒๘๙ บาท ค่าเสียหายจากค่าอุปกรณ์ ค่าแรง และค่าวัสดุในการซ่อมท่อประปาแตกรั่ว
เป็นเงิน ๗๒๕,๗๑๑ บาท ผู้ถูกฟ้องคดีเห็นว่าผู้ฟ้องคดีคิดค่าก่อสร้างบ่อดันท่อลอดใต้ถนน
และบ่อรับ ซึ่งมีความลึกเพิ่มขึ้น ๑.๕๐ เมตร จำนวน ๘ บ่อ รวมเป็นเงิน ๔๙๒,๐๐๐ บาท
โดยคิดระยะเวลาในการก่อสร้างเพิ่มขึ้นถึงกว่าเท่าตัว คือ จาก ๔ วัน เป็น ๙ วัน (เพิ่มขึ้น
๕ วัน) ทั้งที่ความลึกของบ่อเพิ่มขึ้นเพียงไม่ถึงครึ่งของบ่อเดิม คือ ต้องขุดลึกขึ้น ๑.๕๐ เมตร
จากความลึกเดิมประมาณ ๔.๓๐ เมตร เป็นการคิดเกินจริง แต่ผู้ถูกฟ้องคดีคิดระยะเวลา
ก่อสร้างเพิ่มขึ้น ๓ วัน จึงเป็นเวลาที่เหมาะสมแล้ว รวมค่าก่อสร้างบ่อดันและบ่อรับเพิ่มขึ้น
ศาลปกครองสูงสุด
25 พ.ย. 2557
ศาลปกครองสูงสุด
/บ่อละ...

==หน้า 20==
๒๐
บ่อละ ๖๐,๘๐๐ บาท จำนวน ๘ บ่อ เป็นเงิน ๔๘๖,๔๐๐ บาท ส่วนการที่ผู้ฟ้องคดีเรียกร้อง
ค่าเสียหายจากท่อประปาแตกรั่ว (ขอคืนจากผู้ถูกฟ้องคดี) เป็นเงิน ๒๒๒,๒๘๙ บาท
ข้อเท็จจริงผู้ฟ้องคดีดันท่อประปาขนาดเส้นผ่าศูนย์กลาง ๑,๓๐๐ มิลลิเมตร จากภายใน
วงเวียนใหญ่ไปยังถนนสมเด็จพระเจ้าตากสินชนท่อประปาเดิมในแนวขวางกับถนน
สมเด็จพระเจ้าตากสินแตก ผู้ฟ้องคดีจะต้องรับผิดชอบความเสียหายตามเอกสารประกวดราคา
เล่มที่ ๒ ส่วนที่ ๑ BIDDING DOCUMENTS VOLUME II OF IV STANDARD SPECIFICATIONS
(PART I) หน้า ๑-๑ ถึงหน้า ๑-๒ ความคลาดเคลื่อน ความขาดตกบกพร่อง หรือความผิดพลาด
ในแบบแปลน และรายละเอียดประกอบแบบ มีไว้เพื่อช่วยอำนวยความสะดวกให้กับผู้ฟ้องคดี
เท่านั้น ผู้ฟ้องคดีจะต้องไม่ใช้ความคลาดเคลื่อน ความขาดตกบกพร่องหรือความผิดพลาด
ในแบบแปลนหรือรายละเอียดประกอบแบบแปลนเป็นข้ออ้างในการเรียกร้องขอค่าใช้จ่าย
เพิ่มเติมจากผู้ถูกฟ้องคดี สำหรับสิ่งก่อสร้างหรือสาธารณูปโภคใต้ดินที่ระบุไว้ในแบบแปลนแล้ว
แม้จะมีความคลาดเคลื่อน ความขาดตกบกพร่องหรือความผิดพลาดต่างๆ เกี่ยวกับมิติหรือ
ตำแหน่ง ผู้ฟ้องคดีจะต้องรับผิดชอบค้นหาข้อมูลที่จำเป็นทั้งหมดซึ่งมีผลกระทบต่อ
การดำเนินงาน และตามข้อ ๒.๘ ข้อ ๘.๓ และข้อ ๑๒.๑ ของเอกสารประกวดราคา
เล่มดังกล่าว กำหนดให้ผู้ฟ้องคดีจะต้องตรวจสอบและป้องกันรวมทั้งต้องใช้วิธีการทำงาน
ที่เหมาะสมปลอดภัยถูกต้องตามหลักวิชาช่างที่ดี แต่ผู้ฟ้องคดีมิได้ดำเนินการตาม
เงื่อนไขสัญญาจ้างดังกล่าว โดยผู้ฟ้องคดีทำการตรวจสอบความลึกหลังท่อประปาเดิม
เส้นผ่าศูนย์กลาง ๘๐๐ มิลลิเมตร เฉพาะเส้นท่อประปาเดิมในถนนสมเด็จพระเจ้าตากสิน
จากระดับประตูน้ำเดิม ซึ่งทราบว่าความลึกหลังท่อประปาเดิมในถนนสมเด็จพระเจ้าตากสิน
อยู่ที่ระดับไม่เกิน ๒.๕๐ เมตร จากผิวจราจร และจะมีระดับท่ออยู่ที่ไม่เกิน ๓.๓๐ เมตร
จากผิวจราจร ผู้ฟ้องคดีจึงคาดคะเนว่าท่อประปาเดิมในถนนรอบวงเวียนใหญ่มีระดับเดียวกัน
จึงแจ้งให้โครงการทราบว่าระดับท่อเดิมในถนนรอบวงเวียนใหญ่มีระดับความลึกหลังท่อ
ไม่เกิน ๒.๕๐ เมตร และขอทำการดันท่อประปาเส้นผ่าศูนย์กลาง ๑,๓๐๐ มิลลิเมตร ที่ระดับ
ความลึกหลังท่อ ๓.๕๐ เมตร จากผิวจราจร การที่ผู้ฟ้องคดีกำหนดความลึกหลังท่อมากกว่า
ที่ระบุขั้นต่ำไว้ในแบบแปลนก่อสร้างเป็นการแสดงให้เห็นว่าผู้ฟ้องคดีทราบดีว่าระดับ
ท่อประปาจะไม่ถูกต้องตามแบบแปลนก่อสร้าง แต่เนื่องจากผู้ฟ้องคดีประมาทที่ไม่ดำเนินการ
สำรวจตรวจสอบก่อนดำเนินงาน จึงมีความมั่นใจว่าการคาดคะเนความลึกท่อประปาเดิม
ในถนนรอบวงเวียนใหญ่ของผู้ฟ้องคดีถูกต้องโดยมิได้ตรวจสอบตามเงื่อนไขของสัญญาจ้างอีก
ตามแผนที่แสดงถึงการที่ผู้ฟ้องคดีมิได้ตรวจสอบความลึกระดับท่อประปาเดิม แต่ปรากฏว่า
ศาลปกครองสูงสุด
25 พ.ย. 2557
ศาลปกครองสูงสุด
/กรุงเทพมหานคร...

==หน้า 21==
๒๑
กรุงเทพมหานครได้ปรับปรุงยกระดับถนนรอบวงเวียนใหญ่หลายครั้งทำให้ระดับหลัง
ท่อประปาเดิมในบริเวณรอบวงเวียนใหญ่ลึกกว่าปกติ ซึ่งระดับความลึกของท่อประปาเดิม
บริเวณที่แตกรั่วสามารถตรวจสอบได้ โดยการเปิดตรวจสอบระดับความลึกของประตูน้ำ
ข้างเคียงในถนนรอบวงเวียนใหญ่ซึ่งติดตั้งอยู่ห่างจากจุดท่อแตกรั่วไม่เกิน ๕๐ เมตร
ก็จะทราบระดับความลึกท่อประปาเดิม ซึ่งอยู่ในระดับใกล้เคียงกัน (ผู้ถูกฟ้องคดีทราบ
ภายหลังว่าผู้ฟ้องคดีมิได้ตรวจสอบระดับประตูน้ำเดิมในถนนรอบวงเวียนใหญ่) การที่
ท่อประปาเดิมแตกรั่วจึงเกิดจากความประมาทของผู้ฟ้องคดีเอง ผู้ฟ้องคดีต้องรับผิดชอบ
ความเสียหายที่เกิดขึ้นทั้งหมด และเมื่อท่อประปาแตกรั่วผู้ฟ้องคดีเข้าดำเนินการจัดซ่อมเอง
และผู้ถูกฟ้องคดีได้เรียกค่าเสียหายสำหรับการสูญเสียน้ำประปาเนื่องจากท่อประปาแตกรั่ว
จากผู้ฟ้องคดีเป็นเงิน ๒๒๒,๒๘๙ บาท เนื่องจากเห็นว่าอยู่ในความรับผิดชอบของผู้ฟ้องคดี
ซึ่งต่อมาผู้ถูกฟ้องคดีได้ลดหย่อนให้ตามระเบียบของผู้ถูกฟ้องคดี คงเหลือเงินค่าเสียหาย
ที่เรียกเก็บจากผู้ฟ้องคดีเป็นเงิน ๑๕๙,๙๗๑.๗๐ บาท (รวมภาษีมูลค่าเพิ่ม) ซึ่งผู้ฟ้องคดี
ยอมรับผิดและได้นำเงินจำนวนดังกล่าวไปชำระให้แก่ผู้ถูกฟ้องคดีแล้วเมื่อวันที่ ๑๐ สิงหาคม
๒๕๔๓ ตามสำเนาใบเสร็จเลขที่ ๒๐๓๖๗๖ ผู้ฟ้องคดีจึงไม่มีสิทธิเรียกค่าเสียหายในส่วนนี้
ผู้ฟ้องคดีคิดค่าเสียหายในการจัดซ่อมท่อประปาแตกรั่วเป็นเงิน ๗๒๕,๗๑๑ บาท แต่ในคำฟ้อง
ผู้ฟ้องคดีมิได้คิดค่าเสียหายในการซ่อมท่อประปาแตกรั่วไว้ เพราะเห็นว่าเป็นความรับผิดชอบ
ของผู้ฟ้องคดีเองที่ทำท่อประปาแตกรั่วโดยความประมาท แต่หากผู้ฟ้องคดีจะคิดค่าเสียหาย
จากการวางท่อประปาลึกกว่าแบบแปลน ผู้ฟ้องคดีสามารถคิดได้เป็นเงิน ๔๘๓,๗๒๐ บาท
นอกจากนี้ การวางท่อประปาลึกกว่าแบบแปลน ตามที่ผู้ฟ้องคดีระบุว่าแบบแปลนตาม
สัญญาเลขที่ PIT – ๕๐๘ เป็นแบบแปลนพิเศษที่มีรูปตัดตามขวางของถนนบอกรายละเอียด
ต่างๆ ที่มีระยะห่างจากจุดอ้างอิงที่แน่นอน งานทางด้านวิศวกรรมหากมีรูปตัดตามขวาง
(Cross – Section) บอกรายละเอียดระยะต่างๆ แล้วจะต้องยึดถือเป็นรายละเอียดของแบบ
(Supplemental Drawing) นั้น เป็นการระบุที่เคลือบคลุมด้วย เพราะผู้ฟ้องคดีไม่ได้ระบุเลขที่
แบบแปลน ทำให้ผู้ถูกฟ้องคดีไม่สามารถทราบได้ว่าหมายถึงแบบแปลนฉบับใด แบบแปลน
ตามสัญญาเลขที่ PIT – ๕๐๘ มีหลายแบบแปลนที่มีลักษณะเป็นรูปตัดตามขวางของถนน
และหนึ่งในนั้น คือ แบบแปลนที่ D – ๑/๔ PIT – ๕๐๘ (๑) ระบุระดับความลึกด้วยเครื่องหมาย
> ๓.๐๐ ซึ่งหมายถึงความลึกที่มากกว่าหรือเท่ากับ ๓ เมตร โดยการระบุดังกล่าวมีไว้
เพื่อเป็นแนวทางเท่านั้น ตามที่ปรากฏในหมายเหตุมุมล่างด้านซ้ายของแบบแปลนดังกล่าว
ศาลปกครองสูงสุด
25 พ.ย. 2557
ศาลปกครองสูงสุด
/ศาลปกครองชั้นต้น...

==หน้า 22==
๒๒
ศาลปกครองชั้นต้นได้มีคำสั่งให้ผู้ฟ้องคดีและผู้ถูกฟ้องคดีส่งพยานหลักฐาน
เพิ่มเติมต่อศาล ปรากฏรายละเอียดดังนี้
ผู้ฟ้องคดีได้ส่งหลักฐานใบเสร็จรับเงินค่าเสียหายที่ผู้ฟ้องคดีได้รับ คือ ค่าวัสดุ
เป็นเงิน ๓๖,๕๕๙,๘๖๔.๘๘ บาท ค่าเงินเดือนพนักงานเป็นเงิน ๒,๕๖๓,๒๐๐ บาท ค่าจ้าง
แรงงานเป็นเงิน ๑๒,๘๙๗,๙๐๐ บาท ค่าน้ำประปาเป็นเงิน ๑๕๙,๙๗๑.๗๐ บาท
รวมเป็นค่าเสียหายทั้งสิ้น ๕๒,๑๘๐,๙๔๑.๕๘ บาท และผู้ฟ้องคดีได้ส่งบัญชีรายการก่อสร้าง
(TABLE III BREAKDOWN SCHEDULE OF BID ITEMS) แยกรายละเอียดได้ดังนี้ ค่าท่อ
เป็นเงิน ๑๖,๘๑๔,๔๖๕ บาท ค่าอุปกรณ์เฉลี่ยเป็นเงิน ๑๖,๘๗๐,๕๔๖ บาท ค่าทรายและ
หินคลุกเป็นเงิน ๒,๒๑๘,๑๐๗ บาท ค่าซ่อมชั่วคราว (Overlay) เป็นเงิน ๒,๓๒๗,๗๒๓ บาท
ค่าซ่อมถาวร (Cone Mixed) เป็นเงิน ๔,๕๔๙,๘๕๐ บาท รวมเป็นเงิน ๔๒,๗๘๐,๗๓๑ บาท
และค่าแรง ค่าเครื่องจักร ดำเนินการตามมาตรการ N เป็นเงิน ๔๑,๒๑๖,๔๑๙ บาท รวมเป็น
เงินทั้งสิ้น ๘๓,๙๙๗,๑๕๐ บาท ส่วนผู้ถูกฟ้องคดีได้ยื่นเอกสารประกวดราคาของสัญญาเลขที่
PIT – ๕๐๘ ลงวันที่ ๒๙ มิถุนายน ๒๕๔๒ บันทึกการชี้แจงรายละเอียดเอกสารประกวดราคา
หนังสือของผู้ฟ้องคดี ที่ PIT – ๕๐๘ (๑-๙๓/๔๓) ลงวันที่ ๒๖ มิถุนายน ๒๕๔๓
ที่ PIT – ๕๐๘ (๑-๙๔/๔๓) ลงวันที่ ๒๖ มิถุนายน ๒๕๔๓ และ ที่ PIT – ๕๐๘ (๑-๙๕/๔๓)
ลงวันที่ ๒๖ มิถุนายน ๒๕๔๓ ที่ผู้ฟ้องคดียื่นต่อนายช่างโครงการของผู้ถูกฟ้องคดี เพื่อขอ
อนุมัติดันท่อประปาลึกกว่าแบบแปลนที่ระดับความลึก ๔.๕๐ เมตร โดยเสนอราคาค่างาน
เพิ่มเติมจากสัญญาโดยไม่ขอเปลี่ยนแปลงระยะเวลาก่อสร้างในเส้นทางถนนรอบวงเวียนใหญ่
ไปสะพานนวจำเนียร ราคาเมตรละ ๙๐,๐๐๐ บาท ในเส้นทางถนนอินทรพิทักษ์จาก
เชิงสะพานนวจำเนียรถึงวงเวียนใหญ่ ราคาเมตรละ ๘๕,๐๐๐ บาท ในเส้นทางถนน
รอบวงเวียนใหญ่ไปสะพานพระพุทธยอดฟ้าจุฬาโลก ราคาเมตรละ ๖๗,๐๐๐ บาท
ส่วนบันทึกการปฏิบัติงานของผู้ฟ้องคดีและเหตุการณ์แวดล้อมเป็นรายวัน พร้อมทั้ง
ผลการปฏิบัติงานของผู้ฟ้องคดีซึ่งระบุรายละเอียด ขั้นตอนการปฏิบัติงาน และวัสดุที่ใช้
ตั้งแต่วันเริ่มต้นทำงานตามสัญญาจนถึงวันส่งมอบงานงวดสุดท้าย ไม่สามารถ
ส่งให้ศาลได้ โดยให้เหตุผลว่าเอกสารดังกล่าวถูกปลวกทำลายเสียหาย
ผู้ฟ้องคดียื่นคำชี้แจงต่อศาลปกครองชั้นต้นว่า ผู้ฟ้องคดีเห็นว่าการสั่ง
เปลี่ยนแปลงมาตรการก่อสร้าง (Measure Type) ใน BIDDING DOCUMENTS VOLUME
III OF IV FORM OF BID AND SPECIAL CONDITIONS Form of Bid Page 6 of ๒
TABLE IV : UNIT PRICE FOR VARIATION WORKS กำหนดให้มีการเปลี่ยนแปลง
ศาลปกครองสูงสุด
25 พ.ย. 2557
ศาลปกครองสูงสุด
/มาตรการ...

==หน้า 23==
๒๓
มาตรการก่อสร้าง ต้องมีการตกลงราคาค่างานในสัญญาใหม่ ในกรณีมาตรการก่อสร้าง
(ช่วงเวลาก่อสร้างในแต่ละวัน) Measure Type เปลี่ยนแปลงไปจากที่กำหนดไว้ในเอกสาร
ประกวดราคา ราคาค่างานในสัญญาจะต้องปรับราคาตามมาตรการที่ทำจริง โดยใช้ราคา
เพิ่มหรือลดตามราคาต่อหน่วยใน TABLE IV ที่กำหนดไว้ในเอกสารประกวดราคา
การที่ผู้ถูกฟ้องคดีสั่งเปลี่ยนแปลงเวลาก่อสร้างโดยให้ผู้ฟ้องคดีเริ่มทำงานก่อสร้างในเวลา
๒๒ นาฬิกา หยุดการก่อสร้างในเวลา ๕ นาฬิกา จากเดิมที่กำหนดไว้ในสัญญาให้
ผู้ฟ้องคดีเริ่มทำงานก่อสร้างในเวลา ๒๑ นาฬิกา ทำให้เวลาทำการก่อสร้างในแต่ละวัน
ลดลงวันละ ๑ ชั่วโมง จนเป็นเหตุให้ต้องขยายเวลาการก่อสร้างแล้วเสร็จตามสัญญาออกไป
อีก ๑๓๓ วัน ในกรณีนี้ เงื่อนไขของสัญญาจ้างใน TABLE IV กำหนดให้เป็น VARIATION
WORKS (งานที่เปลี่ยนแปลง) และต้องตกลงราคากันใหม่ (เพิ่มเงินค่างาน) ปัญหาความ
ล่าช้าในการก่อสร้างดังกล่าวไม่ได้เกิดจากอุปสรรคหรือความล่าช้าในการดำเนินงาน
แต่เกิดขึ้นเพราะเวลาการก่อสร้างในแต่ละวันสั้นลงอันเนื่องมาจากคำสั่งของผู้ถูกฟ้องคดี
มีผลทำให้งานก่อสร้างในพื้นที่แต่ละวันไม่แล้วเสร็จสมบรูณ์ ต้องทำงานซ้ำซ้อนในวันรุ่งขึ้น
ค่าใช้จ่ายของผู้ฟ้องคดีจึงเพิ่มขึ้นเพราะการก่อสร้างล่วงเลยกำหนดแล้วเสร็จตามสัญญาเป็น
ผลโดยตรงจากคำสั่งของผู้ถูกฟ้องคดีที่ให้ผู้ฟ้องคดีมีเวลาทำการก่อสร้างน้อยกว่าที่กำหนด
ไว้ในสัญญา ผู้ฟ้องคดีจึงต้องรับผิดในค่าใช้จ่ายและค่าจ้างส่วนที่เพิ่มขึ้นตามที่กำหนดไว้
ในสัญญา การคิดราคาค่างานวางท่อประปา ดันท่อประปาลอดถนน ในการคิดราคาค่างาน
ก่อสร้างต้องอิงกับแบบแปลนและรูปดัด เพื่อกำหนดความลึกของท่อประปาในแนวทางที่
ผู้ถูกฟ้องคดีดำเนินการมาโดยตลอด คือ หากวางท่อประปาตื้นกว่าแบบแปลนเนื่องจาก
ติดอุปสรรคใต้ดินจะมีการหักเงินค่างาน ฉะนั้น การวางท่อประปาหรือดันท่อประปาลึกกว่า
แบบแปลนจึงเป็น VARIATION WORKS (งานที่เปลี่ยนแปลง) ที่ต้องตกลงราคากันใหม่
(เพราะมีงานเพิ่ม) เช่น การสร้างบ่อดันท่อประปาที่ต้องลึกกว่าแบบแปลน เป็นต้น ผู้ฟ้องคดี
ได้มีหนังสือ ที่ PIT – ๕๐๘ (๑-๖๕/๔๓) ลงวันที่ ๒๖ มกราคม ๒๕๔๓ แจ้งนายช่างโครงการ
ของผู้ถูกฟ้องคดีขอยืนยันขยายอายุสัญญาจ้างตามมติของคณะกรรมการตรวจการจ้าง และ
ขอคิดราคาค่างานเพิ่มเติมจากสัญญาเฉพาะค่า Mobilization ตามอัตราค่างานในสัญญาต่อวัน
เฉพาะ Temporary Facilities วันละ ๒,๕๐๐ บาท และมีหนังสือ ที่ PIT – ๕๐๘ (๑-๖๕/๔๓)
ลงวันที่ ๒๖ มกราคม ๒๕๔๓ อีกฉบับ แจ้งนายช่างโครงการของผู้ถูกฟ้องคดีขอยืนยันขยาย
อายุสัญญาตามมติคณะกรรมการตรวจการจ้างโตยไม่คิดค่าใช้จ่าย ที่หนังสือทั้งสองฉบับมี
เลขที่เดียวกัน เรื่องเดียวกัน และลงวันที่เดียวกัน เนื่องจากนายช่างโครงการแจ้งว่าหากมี
ศาลปกครองสูงสุด
25 พ.ย. 2557
ศาลปกครองสูงสุด
/การเสนอราคา...

==หน้า 24==
๒๔
การเสนอราคาค่างานเพิ่มเติมจากสัญญา (ค่า Mobilization วันละ ๒,๕๐๐ บาท) แล้วจะทำให้
ไม่สามารถเบิกเงินงวดที่ ๓ และงวดที่ ๔ ได้ทันเพราะต้องมีขั้นตอนการตกลงราคาค่างาน
เพิ่มเติมจากสัญญาต้องใช้ระยะเวลาดำเนินการรวมอย่างน้อย ๒๗ วัน หรือประมาณ ๔๕ วัน
นับแต่วันที่ยื่นเอกสาร ผู้ฟ้องคดีจำเป็นต้องมีหนังสือฉบับที่ ๒ เพื่อยกเลิกค่า Mobilization
ดังกล่าว
ศาลปกครองชั้นต้นพิจารณาแล้วเห็นว่า การที่ผู้ถูกฟ้องคดีไม่สามารถ
ส่งมอบพื้นที่ในการก่อสร้างให้แก่ผู้ฟ้องคดีในวันที่ ๑๔ กรกฎาคม ๒๕๔๒ เป็นกรณี
ที่ผู้ถูกฟ้องคดีไม่ปฏิบัติการชำระหนี้ภายในระยะเวลาที่กำหนด ผู้ถูกฟ้องคดีจึงเป็นฝ่าย
ผิดสัญญา แต่สัญญาระหว่างผู้ฟ้องคดีกับผู้ถูกฟ้องคดีมิได้กำหนดไว้ว่าหากผู้ถูกฟ้องคดี
ผิดสัญญากรณีนี้ ผู้ฟ้องคดีมีสิทธิอย่างไรบ้าง จึงต้องบังคับตามมาตรา ๓๘๘ และ
มาตรา ๓๙๑ แห่งประมวลกฎหมายแพ่งและพาณิชย์ โดยผู้ฟ้องคดีมีสิทธิจะบอกเลิกสัญญา
กับผู้ถูกฟ้องคดี และผู้ฟ้องคดีมีสิทธิเรียกค่าเสียหายจากผู้ถูกฟ้องคดีได้ อย่างไรก็ตาม
ในคดีนี้ผู้ฟ้องคดีมิได้ใช้สิทธิดังกล่าว แต่ได้มีหนังสือแจ้งนายช่างโครงการของผู้ถูกฟ้องคดีว่า
ผู้ฟ้องคดียินดีชะลอการก่อสร้างตามที่ผู้ถูกฟ้องคดีสั่งการ แต่ขอสงวนสิทธิ์ขยายอายุสัญญาจ้าง
และขอให้ผู้ถูกฟ้องคดีจ่ายเงินชดเชยความเสียหายที่เกิดขึ้นเป็นเงินวันละ ๑๕๓,๑๐๐ บาท
นับจากวันที่ผู้ถูกฟ้องคดีสั่งเริ่มงานตามสัญญาจนถึงวันที่ผู้ถูกฟ้องคดีจะสั่งให้ผู้ฟ้องคดี
เริ่มงานได้ใหม่อีกครั้งหนึ่ง ดังนั้น ที่ผู้ถูกฟ้องคดีมีหนังสือแจ้งให้ผู้ฟ้องคดีชะลอการก่อสร้าง
ตามสัญญาไว้ก่อน ถือเป็นคำเสนอขอเปลี่ยนแปลงกำหนดเวลาตามสัญญา ส่วนการที่
ผู้ฟ้องคดีมีหนังสือแจ้งนายช่างโครงการของผู้ถูกฟ้องคดีว่ายินยอมชะลอการก่อสร้างตามที่
ผู้ฟ้องคดีสั่งการแต่ขอสงวนสิทธิ์ดังกล่าว จึงเป็นคำสนองที่มีเงื่อนไข ถือเป็นคำเสนอขึ้นใหม่
ซึ่งเมื่อผู้ถูกฟ้องคดีมิได้มีคำสนองตอบรับคำเสนอของผู้ฟ้องคดี ต้องถือว่าข้อตกลงในเรื่อง
การเปลี่ยนแปลงกำหนดเวลาเริ่มงานก่อสร้างและระยะเวลาสิ้นสุดการก่อสร้างมิได้เกิดขึ้น
และข้อตกลงในเรื่องการขยายอายุสัญญาจ้างและการชดใช้ค่าเสียหายจากการชะลอ
การก่อสร้างก็มิได้เกิดขึ้นเช่นเดียวกัน ต่อมา ผู้ถูกฟ้องคดีได้มีหนังสือแจ้งให้ผู้ฟ้องคดี
เริ่มงานก่อสร้างท่อประปาในถนนเพชรเกษมได้ตั้งแต่วันที่ ๒๐ ตุลาคม ๒๕๔๒ และ
ในถนนอินทรพิทักษ์ ตั้งแต่วันที่ ๗ มกราคม ๒๕๔๓ เห็นได้ว่า หนังสือของผู้ถูกฟ้องคดีทั้งสอง
ฉบับนี้ ถือเป็นคำเสนอขอเปลี่ยนแปลงกำหนดเวลาตามสัญญา การที่ผู้ฟ้องคดีมิได้มี
หนังสือตอบรับ แต่ได้เข้าทำการก่อสร้างวางท่อประปาในถนนทั้งสองสาย จึงเป็นการ
สนองรับคำเสนอของผู้ถูกฟ้องคดีโดยปริยาย โดยไม่มีข้อโต้แย้งเกี่ยวกับค่าเสียหายจาก
ศาลปกครองสูงสุด
25 พ.ย. 2557
ศาลปกครองสูงสุด
/การชะลอ...

==หน้า 25==
๒๕
การชะลอการก่อสร้าง นอกจากนี้ ตามข้อ ๙.๒ ของเอกสารประกวดราคาเล่มที่ ๑ ภาคที่ ๒
BIDDING DOCUMENTS VOLUME I OF IV TERMS AND CONDITIONS ARTICLE II
GENERAL CONDITIONS OF CONTRACT กำหนดว่า หากผู้ฟ้องคดีได้รับความล่าช้า
จากผู้ถูกฟ้องคดีในการอนุญาตเข้าพื้นที่ ผู้ถูกฟ้องคดียอมรับที่จะขยายเวลาแล้วเสร็จของ
แต่ละเส้นทาง โดยผู้ฟ้องคดีไม่มีสิทธิคิดค่าใช้จ่ายใดๆ เพิ่ม ดังนั้น ผู้ถูกฟ้องคดีจึงไม่ต้อง
รับผิดชดใช้ค่าเสียหายจากการที่ผู้ถูกฟ้องคดีสั่งให้ผู้ฟ้องคดีชะลอการก่อสร้าง สำหรับ
ประเด็นที่ว่าผู้ถูกฟ้องคดีต้องรับผิดชดใช้ค่าเสียหายจากการที่ผู้ถูกฟ้องคดีเปลี่ยนแปลงเวลา
การก่อสร้างหรือไม่ นั้น เห็นว่า ข้อ ๕.๗.๑ ของเอกสารประกวดราคา เล่มที่ ๑ ภาคที่ ๒
กำหนดว่า “นายช่างโครงการมีอำนาจที่จะหยุดงานหรือเปลี่ยนแปลงตารางกำหนดเวลา
การก่อสร้างหากเห็นว่าการตัดสินใจนั้นเพื่อความเหมาะสมและความคล่องตัวของงาน
หรือเพื่อประโยชน์แก่สาธารณชน และผู้รับจ้างจะต้องดำเนินการตามที่สั่งการโดยไม่อาจ
เรียกร้องค่าเสียหายใดๆ” “....การขยายระยะเวลาในเส้นทางต่างๆ อันเนื่องมาจากการหยุดงาน
อนุญาตให้กระทำได้หากเหตุของการหยุดงานไม่ใช่ความผิดของผู้รับจ้าง อย่างไรก็ตาม
จะไม่มีการพิจารณาการเรียกร้องค่าเสียหายใดๆ” และ “หลังจากสัญญาเริ่มดำเนินการ
ก่อสร้างแล้ว ผู้ถูกฟ้องคดีสงวนสิทธิ์ที่จะปรับปรุงเปลี่ยนแปลงตารางกำหนดเวลาการก่อสร้าง
โดยยินยอมให้มีการขยายระยะเวลาจากสาเหตุดังกล่าวได้และจะไม่พิจารณาการเรียกร้อง
ค่าเสียหายใดๆ” นอกจากนั้น ข้อ ๙.๖ ก็กำหนดว่า ผู้ฟ้องคดียอมรับว่าระยะเวลาก่อสร้าง
ตามที่กำหนดในสัญญาได้รับการพิจารณาโดยรวมถึงกรณีที่เกิดมีปัญหาอุปสรรคและ
ความล่าช้าในการดำเนินงานไว้ด้วยแล้ว ผู้ฟ้องคดีไม่อาจใช้สิทธิเรียกร้องอย่างใดเพื่อกรณี
อันเกิดแต่ปัญหาอุปสรรคและความล่าช้าในระหว่างการดำเนินงานนั้นได้ เว้นแต่กรณีดังที่
ระบุไว้ภายใต้ข้อกำหนด GC – ๗.๑ หัวข้อการสั่งระงับ และภายใต้ข้อกำหนด GC – ๙.๓
หัวข้อการขยายเวลา เห็นได้ว่ากรณีมีการเปลี่ยนแปลงตารางกำหนดเวลาการก่อสร้างเพื่อ
ประโยชน์ของสาธารณะแล้ว ผู้ฟ้องคดีจะต้องดำเนินการตามการสั่งการโดยไม่อาจเรียกร้อง
ค่าเสียหายใดๆ ที่ผู้ฟ้องคดีอ้างว่าผู้ฟ้องคดีได้เพิ่มกำลังแรงงานและเครื่องจักรกลเป็น
สองเท่าในการวางท่อประปา จึงเป็นการดำเนินการไปโดยความสมัครใจของผู้ฟ้องคดีเอง
นอกจากนี้ ผู้ฟ้องคดีก็มิได้มีหนังสือโต้แย้งต่อผู้ถูกฟ้องคดี ส่วนการเรียกร้องค่าใช้จ่ายที่
เพิ่มขึ้นก็ไม่มีตัวเลขค่าใช้จ่ายที่แน่นอน และกรณีนี้ผู้ฟ้องคดีจึงชอบที่จะยื่นข้อเสนอต่อ
ผู้ถูกฟ้องคดีตั้งแต่วันที่ผู้ถูกฟ้องคดีแจ้งให้ผู้ฟ้องคดีเข้าทำงาน และต้องมีรายละเอียดของ
จำนวนแรงงานและเครื่องจักรที่ชัดเจนเช่นเดียวกับที่ระบุไว้ในการทำสัญญาซึ่งแม้ผู้ฟ้องคดี
ศาลปกครองสูงสุด
25 พ.ย. 2557
ศาลปกครองสูงสุด
/จะมีหนังสือ...

==หน้า 26==
๒๖
จะมีหนังสือแจ้งให้ชดเชยค่าใช้จ่ายที่เพิ่มขึ้น แต่ก็เป็นการกระทำภายหลังจากผู้ฟ้องคดีได้
ส่งมอบงานงวดสุดท้าย นอกจากนี้ หลักฐานค่าเสียหายที่ผู้ฟ้องคดียื่นต่อศาลยังไม่อาจรับฟังได้
ผู้ถูกฟ้องคดีจึงไม่ต้องรับผิดใช้ค่าเสียหายจากการเปลี่ยนแปลงเวลาการก่อสร้าง สำหรับ
ประเด็นที่ว่าผู้ถูกฟ้องคดีต้องจ่ายค่าจ้างเพิ่มขึ้นให้แก่ผู้ฟ้องคดีจากการที่ผู้ฟ้องคดีต้องดันท่อ
ลอดใต้ถนนในระดับความลึกกว่าที่แบบแปลนกำหนดหรือไม่ นั้น เห็นว่า แม้ข้อ ๑.๔ ของ
เอกสารประกวดราคา เล่มที่ ๒ ภาคที่ ๑ กำหนดว่า ผู้ฟ้องคดีจะต้องไม่ใช้ความคลาดเคลื่อน
ความขาดตกบกพร่อง หรือความผิดพลาดในแบบแปลน หรือรายละเอียดประกอบแบบ
เป็นข้ออ้างในการเรียกร้องขอค่าใช้จ่ายเพิ่มเติมจากผู้ถูกฟ้องคดี แต่หากความผิดพลาดของ
แบบแปลนทำให้ผู้ฟ้องคดีมีค่าใช้จ่ายเพิ่มขึ้นเกินสมควร ผู้ฟ้องคดีก็มีสิทธิที่จะเรียกร้อง
ค่าใช้จ่ายเพิ่มเติมจากผู้ถูกฟ้องคดีได้ การที่แบบแปลนกำหนดให้ผู้ฟ้องคดีดันท่อลอดใต้ถนน
ที่ระดับความลึกมากกว่าหรือเท่ากับ ๓ เมตร แต่ผู้ฟ้องคดีต้องดันท่อลอดใต้ถนนที่ระดับ
ความลึก ๔.๕๐ เมตร ผู้ถูกฟ้องคดีจึงควรชดเชยค่าใช้จ่ายที่เพิ่มขึ้น แต่ผู้ฟ้องคดีมีวิธีการคิด
ค่าใช้จ่ายเพิ่มขึ้นในกรณีนี้ไม่แน่นอน ในขณะที่ค่าใช้จ่ายที่เพิ่มขึ้นจากการดันท่อลอดใต้ถนน
ลึกกว่าแบบแปลนที่ผู้ถูกฟ้องคดีคำนวณไว้ตามหนังสือ ที่ ผคจ. (สสต., สสภ.) นช. ๑๘/๒๕๔๔
ลงวันที่ ๗ พฤศจิกายน ๒๕๔๔ มีจำนวน ๔๘๖,๔๐๐ บาท ที่ผู้ถูกฟ้องคดีคำนวณค่าใช้จ่าย
เพิ่มขึ้นจากการดันท่อลอดใต้ถนนลึกกว่าแบบแปลนจึงมีความน่าเชื่อถือมากกว่า ดังนั้น
ผู้ถูกฟ้องคดีจึงต้องจ่ายค่าจ้างเพิ่มขึ้นให้แก่ผู้ฟ้องคดีจำนวน ๔๘๖,๔๐๐ บาท
ศาลปกครองชั้นต้นพิพากษาให้ผู้ถูกฟ้องคดีจ่ายเงินค่าจ้างเพิ่มขึ้นจากการที่
ผู้ฟ้องคดีต้องดันท่อลอดใต้ถนนในระดับความลึกกว่าที่แบบแปลนกำหนดจำนวน ๔๘๖,๔๐๐ บาท
ให้แก่ผู้ฟ้องคดี โดยให้ชำระให้แล้วเสร็จภายใน ๖๐ วัน นับแต่วันที่คดีถึงที่สุด และ
ให้คืนค่าธรรมเนียมศาลบางส่วนตามส่วนของการชนะคดีจำนวน ๖,๙๕๙.๔๕ บาท
ให้แก่ผู้ฟ้องคดี คำขออื่นนอกจากนี้ให้ยก
ผู้ฟ้องคดีอุทธรณ์ว่า ประเด็นค่าเสียหายจากการชะลอการก่อสร้าง นั้น
ศาลปกครองชั้นต้นวินิจฉัยว่าสัญญามิได้กำหนดว่าในกรณีที่ผู้ถูกฟ้องคดีผิดสัญญา
ไม่ส่งมอบพื้นที่ในการก่อสร้างภายในระยะเวลาที่กำหนด ผู้ฟ้องคดีมีสิทธิอย่างไร จึงต้อง
บังคับตามมาตรา ๓๘๘ และมาตรา ๓๙๑ แห่งประมวลกฎหมายแพ่งและพาณิชย์ นั้น
คลาดเคลื่อน เพราะบทบัญญัติดังกล่าวเป็นกรณีของการบอกเลิกสัญญา โดยมาตรา ๓๖๘
แห่งประมวลกฎหมายแพ่งและพาณิชย์ ได้บัญญัติว่า สัญญานั้น ท่านให้ตีความไปตาม
ความประสงค์ในทางสุจริต โดยพิเคราะห์ถึงปกติประเพณีด้วย ซึ่งสัญญาจ้างระหว่าง
ศาลปกครองสูงสุด
25 พ.ย. 2557
ศาลปกครองสูงสุด
/ผู้ฟ้องคดี...

==หน้า 27==
๒๗
ผู้ฟ้องคดีกับผู้ถูกฟ้องคดีนั้นมีข้อสัญญาครอบคลุมถึงกรณีการชะลองานในกรณีนี้อยู่แล้ว
คู่สัญญาไม่มีเจตนาที่จะยกเลิกสัญญากันโดยง่าย เพราะการยกเลิกสัญญาจะก่อให้เกิด
ความเสียหายทั้งผู้ว่าจ้างและผู้รับจ้าง คือ ผู้ว่าจ้างต้องดำเนินการประกวดราคาใหม่ ต้องเสียเวลา
ในการก่อสร้างออกไปอีกนานกว่าจะได้ผู้รับจ้างรายใหม่ ส่วนความเสียหายของผู้ว่าจ้าง
ก็คือการที่ลงทุนลงแรงในการเตรียมการก่อสร้างไปแล้ว จึงต้องเสียหายจากการลงทุนนั้น
โดยไม่มีเหตุอันสมควร ดังนั้น สัญญาระหว่างผู้ฟ้องคดีกับผู้ถูกฟ้องคดีจึงมีข้อสัญญาอย่าง
ละเอียดและครอบคลุมในทุกเรื่องทุกประเด็นที่เกิดขึ้น เพื่อจะได้ไม่ต้องมีการยกเลิกสัญญา
และสามารถแก้ไขปัญหาที่เกิดขึ้นได้อย่างเป็นธรรม ที่ศาลปกครองชั้นต้นวินิจฉัยว่า
สัญญาไม่ได้กำหนดว่าเมื่อผู้ถูกฟ้องคดีผิดสัญญาที่ไม่สามารถส่งมอบสถานที่ก่อสร้างให้แล้ว
ผู้ฟ้องคดีมีสิทธิอย่างไรแล้ว ผู้ถูกฟ้องคดีจะต้องรับผิดต่อผู้ฟ้องคดีอย่างไร อย่างไรก็ตาม
สัญญาระหว่างผู้ฟ้องคดีกับผู้ถูกฟ้องคดี กำหนดไว้โดยชัดแจ้งให้ผู้ถูกฟ้องคดีมีสิทธิบอกเลิก
สัญญาได้แต่เพียงฝ่ายเดียวเท่านั้น ตามที่ระบุไว้ใน BIDDING DOCUMENTS VOLUME I OF IV
TERMS AND CONDITIONS OF CONTRACT ARTICLE II GENERAL CONDITIONS
OF CONTRACT ข้อ ๗.๑ วรรคแรก ซึ่งกำหนดว่า “The Authority shall have the right to
unilaterally terminate or suspend the Contract in whole, or in part, at any time prior
to the completion of the works.” (ฉบับภาษาไทยความว่า “การประปานครหลวงมีสิทธิที่จะ
บอกเลิกสัญญาหรือสั่งให้ระงับการทำงานตามสัญญาทั้งหมดหรือแต่บางส่วนแต่เพียงฝ่ายเดียว
ได้ทุกเวลาก่อนที่งานจะแล้วเสร็จสมบูรณ์”) ดังนั้น ที่วินิจฉัยว่าหากผู้ถูกฟ้องคดีไม่ส่งมอบ
พื้นที่ในการก่อสร้างภายในระยะเวลาที่กำหนด ผู้ฟ้องคดีมีสิทธิจะบอกเลิกสัญญากับผู้ถูกฟ้องคดี
และผู้ฟ้องคดีมีสิทธิเรียกค่าเสียหายจากผู้ถูกฟ้องคดีได้นั้น จึงไม่สอดคล้องกับกฎหมายและ
ข้อสัญญาระหว่างผู้ฟ้องคดีกับผู้ถูกฟ้องคดี ส่วนที่วินิจฉัยว่ากรณีนี้ ถือว่าผู้ฟ้องคดีทำคำเสนอใหม่
ซึ่งผู้ถูกฟ้องคดีไม่ได้มีคำสนองตอบคำเสนอของผู้ฟ้องคดี สัญญาจึงไม่เกิดนั้น ผู้ฟ้องคดีเห็นว่า
ไม่ถูกต้องเพราะกรณีนี้สัญญาเกิดขึ้นแล้ว มีการลงนามและปฏิบัติแล้ว แต่ผู้ถูกฟ้องคดี
ปฏิบัติผิดสัญญา ไม่ใช่แต่เพียงไม่สามารถส่งมอบพื้นที่ให้ผู้ฟ้องคดีทำการก่อสร้างได้
แต่ผู้ถูกฟ้องคดียังใช้สิทธิในสัญญา สั่งให้ผู้ฟ้องคดีชะลอการก่อสร้างไว้ก่อนเพราะเหตุที่
กรุงเทพมหานครมีความขัดข้อง โดยไม่ใช่ความผิดของผู้ฟ้องคดี ผู้ฟ้องคดีเห็นว่า ปกติ
ประเพณีในการก่อสร้างนั้นหากมีการเปลี่ยนแปลงแบบ วิธีการ หรือวัสดุในการก่อสร้าง
จะถือว่าเป็นการเปลี่ยนแปลงการก่อสร้าง ซึ่งผู้ว่าจ้างจะเป็นผู้สั่งหรือยินยอมให้มีการเปลี่ยนแปลง
และเมื่อมีการเปลี่ยนแปลงการก่อสร้าง ค่าจ้างก็จะมีการเปลี่ยนแปลงตามไปด้วย หากงานก่อสร้าง
ศาลปกครองสูงสุด
25 พ.ย. 2557
ศาลปกครองสูงสุด
/ที่เปลี่ยนแปลง...

==หน้า 28==
๒๘
ที่เปลี่ยนแปลงไปนั้นเป็นการเพิ่มงาน ค่าก่อสร้างก็จะเพิ่มขึ้น หากงานก่อสร้างลดลง
ค่าก่อสร้างก็จะลดลง ส่วนค่าก่อสร้างจะเพิ่มขึ้นหรือลดลงอย่างไรนั้น ปกติประเพณีของ
การก่อสร้าง คือ ให้คิดค่าก่อสร้างเพิ่มขึ้นหรือลดลงตามอัตราที่กำหนดในใบเสนอราคา
บวกค่าดำเนินการ กำไร และภาษีด้วย กรณีนี้ สัญญาพิพาทกำหนดไว้ใน BIDDING
DOCUMENTS VOLUME I OF IV TERMS AND CONDITIONS ARTICLE
II GENERAL CONDITIONS OF CONTRACT ข้อ GC ๑๑ เรื่อง ALTERATIONS,
ADDITIONS, DEDUCTION AND EXTRA WORKS ซึ่งฉบับภาษาไทยของข้อนี้ เขียนว่า
๑๑. การเปลี่ยนแปลงงาน เพิ่มงาน และลดงาน ๑๑.๑ การเปลี่ยนแปลงงาน การประปา
หรือผู้อำนวยการโครงการ มีอำนาจออกคำสั่งเป็นหนังสือให้ผู้รับจ้างเปลี่ยนแปลงรูปแบบ
คุณภาพ หรือปริมาณงาน ภายใต้สัญญานี้ เมื่อได้รับคำสั่งดังกล่าว ผู้รับจ้างจะต้องปฏิบัติ
ตามโดยไม่ชักช้า ในกรณีที่ผู้รับจ้างตรวจพบว่าไม่สามารถดำเนินงานก่อสร้างได้ตามสัญญา
ผู้รับจ้างจะต้องแจ้งให้ผู้อำนวยการโครงการทราบเป็นลายลักษณ์อักษร และให้เสนอรายละเอียด
การเปลี่ยนแปลงงานก่อสร้างเพื่อให้งานแล้วเสร็จสมบูรณ์ ในกรณีที่การเปลี่ยนแปลงงาน
ทำให้ค่างานเกินวงเงินทั้งสัญญา (รวมเงินสำรอง) การประปาและผู้รับจ้างจะทำการเจรจา
ตกลงค่างานตามวิธีการที่กำหนดในข้อ ๑๑.๓ และทำบันทึกข้อตกลงแนบท้ายสัญญากันใหม่
การประปาอาจจะพิจารณาขยายระยะเวลาการดำเนินงานในกรณีที่เห็นว่า “การเปลี่ยนแปลงงาน”
มีความจำเป็นต้องใช้เวลาในการทำงานเพิ่มขึ้น สำหรับการก่อสร้างที่เปลี่ยนแปลงไปตาม
สภาพผิวจราจรที่เป็นจริงในสถานที่ก่อสร้าง ไม่ถือว่าเป็นการเปลี่ยนแปลงงานก่อสร้าง
การประปาจะจ่ายเงินค่างานต่อหน่วยตามสภาพผิวจราจรที่เป็นจริง ๑๑.๒ แบบแปลน
สำหรับการเปลี่ยนแปลงงานก่อสร้าง ๑) ในกรณีที่ผู้รับจ้างไม่สามารถดำเนินการก่อสร้างได้
ตามแบบแปลน หรือกรณีที่มีการเปลี่ยนแปลงงานตามที่การประปานครหลวงเสนอ ผู้รับจ้าง
จะต้องเสนอแบบแปลนสำหรับการเปลี่ยนแปลงงานก่อสร้างที่แสดงรายละเอียดต่างๆ ของงาน
ที่เปลี่ยนแปลงไป เป็นต้นว่า แนวท่อ โครงสร้างรับท่อซึ่งมีผลทำให้ราคาต่อหน่วยเปลี่ยนแปลง
พร้อมทั้งรายการคำนวณการออกแบบ (ถ้ามี) จำนวนสาม (๓) ชุด ให้นายช่างโครงการ
เพื่อขออนุมัติ นอกจากนี้ ผู้รับจ้างจะต้องชี้แจงถึงเหตุผลในการเปลี่ยนแปลงงานไว้ในหนังสือ
ขอเปลี่ยนแปลงงานด้วย มิฉะนั้น ผู้รับจ้างจะไม่ได้รับการผ่อนปรนในอันที่จะต้องปฏิบัติงาน
ให้เป็นไปตามข้อสัญญา ๒) เมื่อมีการเปลี่ยนแปลงเนื่องจากการประปาสั่งเปลี่ยนแปลงแล้ว
การประปาจะส่งแบบแก้ไขนี้ให้ผู้รับจ้างดำเนินการ หลังจากงานก่อสร้างตามแบบแปลน
เปลี่ยนแปลงงานก่อสร้างแล้วเสร็จ ผู้รับจ้างจะต้องแสดงรายละเอียดไว้ใน As – Built
ศาลปกครองสูงสุด
25 พ.ย. 2557
ศาลปกครองสูงสุด
/Drawing...

==หน้า 29==
๒๙
Drawing ๑๑.๓ วิธีการประเมินราคา วิธีการประเมินราคาในส่วนของงานที่เปลี่ยนแปลงหรือ
เพิ่มขึ้นซึ่งผู้รับจ้างมีสิทธิได้รับค่าจ้างพิเศษนั้นมีดังต่อไปนี้ (ก) ตารางราคาต่อหน่วย
การประปาจะประเมินราคางานเพิ่มบางประเภท หรืองานบางรายการที่มีปริมาณเพิ่มขึ้นจาก
ปริมาณที่ใช้เป็นฐานตามสัญญา ตามคำสั่งการหรือความเห็นชอบของผู้อำนวยการโครงการ
ตามตารางราคาต่อหน่วยสำหรับการเปลี่ยนแปลงงานตามที่ตกลงกันซึ่งแนบอยู่ในเอกสาร
สัญญา (หากมี) (ข) งานที่มีรายการค่างานต่อหน่วยตามสัญญา การจ่ายเงินค่างานที่
เปลี่ยนแปลง ซึ่งมีรายการค่างานต่อหน่วยตามสัญญาจะใช้ตามอัตราและราคาที่ระบุไว้
ในสัญญา ตามข้อสัญญาข้างต้น เห็นได้ว่าการชะลอการก่อสร้างเป็นการเปลี่ยนแปลงงาน
ตามเงื่อนไขของสัญญา ไม่ใช่กรณีการทำคำเสนอขึ้นใหม่ที่จะต้องมีคำสนองจึงจะเกิดสัญญา
ใหม่ขึ้น และเมื่อเปลี่ยนแปลงงานแล้ว ผู้ถูกฟ้องคดีจะต้องชำระค่าจ้างที่เพิ่มขึ้นตามเงื่อนไข
ข้อ ๑๑.๓ ผู้ถูกฟ้องคดีจึงต้องชำระค่าใช้จ่ายที่เกิดขึ้นจากการที่สั่งให้ผู้ฟ้องคดีชะลอการ
ก่อสร้าง สำหรับประเด็นค่าเสียหายอันเกิดจากการลดเวลาก่อสร้าง นั้น คดีนี้ผู้ถูกฟ้องคดี
ลดเวลาการทำงานของผู้ฟ้องคดี จากเวลา ๒๑ นาฬิกา ถึงเวลา ๕ นาฬิกา เป็นจากเวลา
๒๒ นาฬิกา ถึงเวลา ๕ นาฬิกา ทำให้ผู้ฟ้องคดีมีเวลาการทำงานลดลงไปวันละ ๑ ชั่วโมง
ซึ่งศาลปกครองชั้นต้นวินิจฉัยว่า BIDDING DOCUMENTS VOLUME I OF IV TERMS AND
CONDITIONS ARTICLE II GENERAL CONDITIONS OF CONTRACT ข้อ ๕.๗.๑ กำหนดว่า
“....นายช่างโครงการมีอำนาจที่จะสั่งหยุดงาน หรือเปลี่ยนแปลงแผนงานก่อสร้างได้ทุกเวลา
เมื่อเห็นว่ามีความจำเป็น เพื่อให้มั่นใจว่าการปฏิบัติงานเป็นไปอย่างถูกต้องเหมาะสมหรือ
เป็นประโยชน์ต่อสาธารณชนทั่วไป ซึ่งผู้รับจ้างจะต้องปฏิบัติงานตามคำสั่งการของนายช่าง
โครงการโดยปราศจากข้อเรียกร้องใดๆ ทั้งสิ้น” และวินิจฉัยต่อไปว่าการที่ผู้ฟ้องคดีได้เพิ่ม
กำลังแรงงานและเครื่องจักรกลเป็นสองเท่าในการวางท่อประปา จึงเป็นการดำเนินการไปโดย
ความสมัครใจของผู้ฟ้องคดีเอง และค่าใช้จ่ายที่เพิ่มขึ้นในกรณีนี้ของผู้ฟ้องคดีไม่มีตัวเลข
ค่าใช้จ่ายที่แน่นอน ผู้ฟ้องคดีเห็นว่าตามสัญญาพิพาทระบุไว้อย่างชัดเจนในหน้า ๐๘
กำหนดให้ใช้มาตรการ N ในการก่อสร้าง ซึ่งมาตรการนี้เริ่มทำการก่อสร้างตั้งแต่เวลา
๒๑ นาฬิกา จนถึงเวลา ๕ นาฬิกา โดยมีเงื่อนไขระบุในหน้าเดียวกัน ตามหมายเหตุ
ข้อ ๑ วรรคสอง ว่า “In case the actual type being used during construction does not
comply with the given type in the drawing, it shall be considered as the variation
works.” ซึ่งหมายความว่า “ในกรณีที่มาตรการก่อสร้างที่ใช้จริงไม่ได้เป็นไปตามที่กำหนด
ให้ถือว่าเป็นการเปลี่ยนแปลงงาน” เมื่อสัญญาระบุไว้โดยแจ้งชัดว่า การเปลี่ยนแปลงเวลา
ศาลปกครองสูงสุด
25 พ.ย. 2557
ศาลปกครองสูงสุด
/การทำงาน...

==หน้า 30==
๓๐
การทำงาน (มาตรการก่อสร้าง) ถือเป็นการเปลี่ยนแปลงเวลาทำงาน จึงต้องบังคับตาม
ข้อ ๑๑ ของเงื่อนไขทั่วไปของสัญญาดังที่กล่าวมาแล้วข้างต้น ผู้ถูกฟ้องคดีจึงต้องชดใช้
ค่าเสียหายและค่าใช้จ่ายที่เพิ่มขึ้นให้แก่ผู้ฟ้องคดี และที่ศาลปกครองชั้นต้นวินิจฉัยว่า การที่
ผู้ฟ้องคดีเพิ่มแรงงานและเครื่องจักรเป็นสองเท่าเป็นการกระทำโดยสมัครใจของผู้ฟ้องคดีนั้น
ผู้ฟ้องคดีเห็นว่าไม่ถูกต้อง เพราะเป็นที่ทราบกันอยู่อย่างแน่ชัดแล้วว่า เมื่อระยะเวลาการ
ก่อสร้างลดลง การที่จะทำให้งานแล้วเสร็จได้ ต้องเพิ่มทั้งแรงงานและเครื่องจักร ซึ่งผู้ถูกฟ้องคดี
ก็ทราบเป็นอย่างดี จึงได้เรียกร้องให้กรุงเทพมหานครเป็นผู้รับผิดชอบในค่าใช้จ่ายที่เกิดจาก
การชะลอการก่อสร้างที่เพิ่มขึ้น ดังนั้น การเพิ่มแรงงานและเครื่องจักรจึงไม่ได้เกิดจากการสมัครใจ
ของผู้ฟ้องคดี แต่เป็นผลโดยตรงจากการเปลี่ยนแปลงเวลาการก่อสร้างที่ผู้ถูกฟ้องคดีสั่งให้
ผู้ฟ้องคดีดำเนินการที่แตกต่างไปจากข้อสัญญา ผู้ถูกฟ้องคดีจึงต้องรับผิดชอบในค่าใช้จ่าย
ที่เพิ่มขึ้น ส่วนที่ศาลปกครองชั้นต้นวินิจฉัยว่า ค่าใช้จ่ายที่เพิ่มขึ้นของผู้ฟ้องคดีเป็นตัวเลขที่
ไม่แน่นอน นั้น ผู้ฟ้องคดีเห็นว่า ผู้ฟ้องคดีได้แจกแจงรายละเอียดไว้โดยชัดเจนแล้ว และหาก
ศาลเห็นว่าตัวเลขของผู้ฟ้องคดีไม่แน่นอน ก็ไม่เป็นเหตุที่จะปฏิเสธไม่ให้ผู้ฟ้องคดีได้รับชดใช้
ตามกฎหมายและข้อสัญญาแต่อย่างใด และที่ศาลปกครองชั้นต้นวินิจฉัยว่า “เมื่อศาลมีคำสั่ง
ให้ผู้ฟ้องคดีส่งหลักฐานค่าเสียหายตามที่ผู้ฟ้องคดีขอให้ผู้ถูกฟ้องคดีชดเชยค่าเสียหาย
ผู้ฟ้องคดีได้ส่งหลักฐานเป็นในเสร็จรับเงิน...” นั้น ผู้ฟ้องคดีเห็นว่าศาลปกครองชั้นต้นได้มีคำสั่ง
เรียกวัตถุ เอกสารหรือพยานหลักฐาน ลงวันที่ ๓๐ มิถุนายน ๒๕๔๙ ให้ผู้ฟ้องคดีส่งพยาน
เอกสาร ดังนี้ (๑) บัญชีรายการก่อสร้างหรือใบแจ้งปริมาณงานของผู้ฟ้องคดี ซึ่งจะต้อง
แสดงรายการวัสดุอุปกรณ์ ค่าแรงงาน ภาษีประเภทต่างๆ รวมทั้งกำไรไว้ด้วย ตามเอกสาร
ประกวดราคาของสัญญาเลขที่ PIT – ๕๐๘ ลงวันที่ ๒๙ มิถุนายน ๒๕๔๒ (๒) ใบเสร็จรับเงิน
สำหรับค่าเสียหายที่ผู้ฟ้องคดีได้รับ (๓) แบบรูปรายการละเอียดที่ผู้ฟ้องคดีเสนอขออนุมัติต่อ
นายช่างโครงการในการดันท่อลอดถนนทั้งหมดตามสัญญานี้ รวมทั้งบันทึกการอนุมัติของ
นายช่างโครงการซึ่งมีอยู่ที่ผู้ฟ้องคดีเป็นพยานหลักฐานในคดีนี้ ซึ่งผู้ฟ้องคดีเห็นว่า พยาน
เอกสารที่ศาลมีคำสั่งเรียกนั้น เป็นพยานหลักฐานทั่วไป ไม่ใช่เป็นพยานหลักฐานเฉพาะ
ความเสียหายเกี่ยวกับประเด็นหนึ่งประเด็นใดตามที่ศาลปกครองชั้นต้นวินิจฉัย นอกจากนี้
พยานเอกสารทั้งหมดที่ผู้ฟ้องคดีมีอยู่ ยังไม่อาจสรุปได้ว่าเป็นการแสดงถึงความเสียหายที่
เกิดจากการเปลี่ยนแปลงมาตรการก่อสร้าง (เวลาในการก่อสร้าง) ได้ เพราะค่าใช้จ่ายในการ
ก่อสร้าง มีทั้งที่เป็นค่าจ้างแรงงานโดยตรง และค่าใช้จ่ายทางอ้อม เช่น ค่าใช้จ่ายในการ
ดำเนินการ อันได้แก่ วิศวกรผู้ควบคุมการก่อสร้าง นายช่างผู้ออกแบบ เลขานุการโครงการ
ศาลปกครองสูงสุด
25 พ.ย. 2557
ศาลปกครองสูงสุด
/หรือภาษี...

==หน้า 31==
๓๑
หรือภาษีต่างๆ สำหรับการก่อสร้าง กับภาษีวัสดุที่ซื้อมาเพื่อการก่อสร้าง ก็เป็นภาษีคนละ
ประเภทกัน ซึ่งภาษีจากรายได้ในการก่อสร้างจะต้องเป็นภาษีรวมที่เกิดจากรายได้ทั้งหมด
ของผู้ฟ้องคดีที่จะต้องนำส่งกรมสรรพากรปีละ ๒ ครั้ง ซึ่งจะไม่มีแสดงในพยานเอกสารที่ศาล
เรียกไปจากผู้ฟ้องคดี ทั้งกำไรจากการดำเนินงานก็ไม่มีเป็นเอกสารเฉพาะ แต่จะมีปรากฏใน
งบการเงินประจำปีที่ผู้ฟ้องคดียื่นต่อหน่วยงานราชการ ซึ่งจะไม่ได้แสดงให้เห็นว่าเป็นกำไร
จากการดำเนินงานเฉพาะการก่อสร้างตามสัญญานี้ ดังนั้น จึงไม่อาจสรุปได้ว่า เอกสารที่
ผู้ฟ้องคดีได้นำส่งตามคำสั่งเรียกของศาล เป็นเอกสารที่แสดงให้เห็นถึงความเสียหายหรือ
ค่าใช้จ่ายที่เกิดขึ้นจากการเปลี่ยนแปลงมาตรการก่อสร้างดังที่ศาลปกครองชั้นต้นวินิจฉัย
แต่อย่างใด สำหรับประเด็นค่าเสียหายจากการดันท่อลึกกว่าที่แบบแปลนกำหนด นั้น
ผู้ฟ้องคดีเห็นว่าเป็นกรณีการเปลี่ยนแปลงแบบที่ผู้ถูกฟ้องคดีกำหนด ที่เดิมกำหนดให้ดันท่อ
ที่ระดับ > ๓ เมตร เป็นระดับลึก ๔.๕๐ เมตร ซึ่งมีเมื่อการเปลี่ยนแปลงงาน ทำให้ผู้ฟ้องคดี
ต้องเสียค่าใช้จ่ายเพิ่มขึ้น ผู้ถูกฟ้องคดีจะต้องชดใช้ค่าใช้จ่ายที่เพิ่มขึ้นให้แก่ผู้ฟ้องคดีตาม
ข้อ ๑๑ ดังกล่าวข้างต้น ส่วนที่การดันท่อตามแบบแปลนของ
ผู้ถูกฟ้องคดีที่กำหนดให้ผู้ฟ้องคดีดันท่อที่ระดับความลึก > ๓ เมดร จนทำให้ไปชนท่อของ
การประปานครหลวงสาขาตากสินได้รับความเสียหาย และศาลปกครองชั้นต้นวินิจฉัยว่าเป็น
ความประมาทของผู้ฟ้องคดีเอง นั้น ผู้ฟ้องคดีเห็นว่าท่อประปาที่ได้รับความเสียหาย
เป็นท่อประปาของผู้ถูกฟ้องคดี ไม่ว่าจะสาขาตากสินหรือสาขาใด ก็ยังคงเป็นทรัพย์ของ
ผู้ถูกฟ้องคดี ดังนั้น ผู้ถูกฟ้องคดีย่อมทราบอยู่แล้วว่ามีทรัพย์สินของผู้ถูกฟ้องคดีอยู่ในบริเวณ
ที่กำหนดให้ผู้ฟ้องคดีดันท่อ จึงไม่มีเหตุผลใดที่ผู้ฟ้องคดีจะสงสัยได้ว่ามีท่อประปาของ
ผู้ถูกฟ้องคดีอยู่ในบริเวณที่ผู้ถูกฟ้องคดีกำหนดให้ดันท่อ ผู้ที่ประมาทเลินเล่อจึงเป็น
ผู้ถูกฟ้องคดี ไม่ใช่ผู้ฟ้องคดี และเมื่อเกิดความเสียหายขึ้น ผู้ถูกฟ้องคดีต้องชดใช้ความ
เสียหายที่เกิดขึ้นให้แก่ผู้ฟ้องคดี ขอให้ศาลปกครองสูงสุดพิพากษาแก้คำพิพากษาของ
ศาลปกครองชั้นต้น เป็นให้ผู้ถูกฟ้องคดีชำระค่าเสียหายให้แก่ผู้ฟ้องคดีตามฟ้องของ
ผู้ฟ้องคดี
ผู้ถูกฟ้องคดีแก้อุทธรณ์ว่า ประเด็นค่าเสียหายจากการชะลอการก่อสร้าง
ที่ผู้ฟ้องคดีอุทธรณ์ว่าเมื่อสัญญาไม่ได้กำหนดว่าในกรณีผู้ถูกฟ้องคดีเป็นฝ่ายผิดสัญญา
ไม่ส่งมอบพื้นที่ก่อสร้างให้ผู้ฟ้องคดีภายในกำหนดตามสัญญา ต้องบังคับตามประมวล
กฎหมายแพ่งและพาณิชย์ แต่กรณีนี้เป็นการเปลี่ยนแปลงงาน ผู้ฟ้องคดีมีสิทธิได้รับการ
ชดใช้ นั้น ผู้ถูกฟ้องคดีเห็นว่า สัญญาจ้างก่อสร้างการส่งมอบพื้นที่ให้ก่อสร้างย่อมถือเป็น
ศาลปกครองสูงสุด
25 พ.ย. 2557
ศาลปกครองสูงสุด
/สาระสำคัญ...

==หน้า 32==
๓๒
สาระสำคัญของสัญญา คือ หากผู้ว่าจ้างไม่ส่งมอบพื้นที่เพื่อให้ผู้รับจ้างทำการก่อสร้าง
การก่อสร้างก็ไม่อาจจะกระทำให้สำเร็จลุล่วงต่อไปได้ เมื่อผู้ถูกฟ้องคดีไม่ส่งมอบพื้นที่ให้แก่
ผู้ฟ้องคดีภายในระยะเวลาตามที่สัญญากำหนดไว้ ผู้ถูกฟ้องคดีจึงเป็นฝ่ายผิดสัญญา
ผู้ฟ้องคดีย่อมมีสิทธิบอกเลิกสัญญาได้ทันที โดยสิทธิบอกเลิกสัญญานี้เป็นไปโดยบทบัญญัติ
ของกฎหมาย ตามมาตรา ๓๘๖ แห่งประมวลกฎหมายแพ่งและพาณิชย์ ไม่ได้เกิดจาก
ข้อสัญญา กรณีนี้สัญญามิได้กำหนดในเรื่องดังกล่าว การที่ผู้ฟ้องคดีจะมีสิทธิอย่างไร
จึงต้องบังคับตามประมวลกฎหมายแพ่งและพาณิชย์ คือ มาตรา ๓๘๘ และมาตรา ๓๙๑
แต่กรณีนี้ผู้ฟ้องคดีไม่ได้ใช้สิทธิบอกเลิกสัญญา กลับมีหนังสือลงวันที่ ๓๐ สิงหาคม ๒๕๔๒
แจ้งนายช่างโครงการของผู้ถูกฟ้องคดีว่า ผู้ฟ้องคดียินยอมชะลอการก่อสร้าง แต่ขอสงวนสิทธิ์
ขยายอายุสัญญา และขอให้ผู้ถูกฟ้องคดีจ่ายค่าชดเชยความเสียหายจากการชะลอการก่อสร้าง
ดังนี้ ถือว่าผู้ฟ้องคดีสละสิทธิที่จะบอกเลิกสัญญาแล้ว และหนังสือยินยอมชะลอการก่อสร้าง
จึงเป็นคำสนองที่มีเงื่อนไข ซึ่งถือเป็นคำเสนอขึ้นใหม่ แต่ผู้ถูกฟ้องคดีก็ไม่ได้สนอง
รับคำเสนอนี้แต่อย่างใด จึงถือว่าข้อตกลงในการเปลี่ยนแปลงกำหนดเวลาเริ่มงานก่อสร้าง
และระยะเวลาสิ้นสุดการก่อสร้างมิได้เกิดขึ้น รวมทั้ง การขยายอายุสัญญาจ้างและชดใช้
ค่าเสียหายก็ไม่ได้เกิดขึ้น ซึ่งเป็นไปตามมาตรา ๓๘๖ แห่งประมวลกฎหมายแพ่งและพาณิชย์
ต่อมา ผู้ถูกฟ้องคดีได้มีหนังสือ ที่ ผคจ. (สสต.,สสภ.) (PIT – ๕๐๘) ๑๘/๒๕๔๒ ลงวันที่
๒๒ ตุลาคม ๒๕๔๒ แจ้งให้ผู้ฟ้องคดีเริ่มงานก่อสร้างในถนนเพชรเกษมได้ตั้งแต่วันที่
๒๐ ตุลาคม ๒๕๔๒ และถนนอินทรพิทักษ์ได้ตั้งแต่วันที่ ๗ มกราคม ๒๕๔๓ จึงเป็นคำเสนอ
ขึ้นใหม่ที่ขอเปลี่ยนแปลงกำหนดระยะเวลาเริ่มงานก่อสร้างอีกครั้ง และผู้ฟ้องคดีก็ได้เข้า
ดำเนินการก่อสร้างตามกำหนดดังกล่าวโดยมิได้อิดเอื้อนแต่อย่างใด ถือว่าเป็นการสนอง
รับคำเสนอของผู้ถูกฟ้องคดีแล้วโดยปริยายและไม่ติดใจเรียกค่าเสียหายจากการชะลอการ
ทำงานอีกต่อไป ส่วนประเด็นที่อุทธรณ์ว่า การตีความสัญญาต้องตีความไปตามความประสงค์
ในทางสุจริต โดยพิเคราะห์ถึงปกติประเพณีด้วย ตามมาตรา ๓๖๘ แห่งประมวลกฎหมาย
แพ่งและพาณิชย์ นั้น ผู้ถูกฟ้องคดีเห็นว่าบทบัญญัติดังกล่าวเป็นบทบัญญัติที่ใช้ในการ
ตีความสัญญาที่เขียนไว้เป็นลายลักษณ์อักษร และสัญญาที่เป็นลายลักษณ์อักษรนั้น มีกรณี
เป็นที่สงสัยหรือมีความหมายไม่ชัดเจน โดยต้องพิเคราะห์ถ้อยคำ หรือข้อความ เพื่อมุ่งหา
เจตนารมณ์หรือความหมายอันแท้จริงของสัญญานั้น แต่กรณีนี้ผู้ถูกฟ้องคดีไม่ส่งมอบพื้นที่
ก่อสร้างให้แก่ผู้ฟ้องคดีภายในกำหนดเวลาจึงเป็นฝ่ายผิดสัญญา แต่สัญญาไม่มีการเขียนไว้
ในสัญญาเป็นลายลักษณ์อักษรว่าให้ผู้ฟ้องคดีมีสิทธิอย่างไร หาใช่เป็นเรื่องตีความสัญญา
ศาลปกครองสูงสุด
25 พ.ย. 2557
ศาลปกครองสูงสุด
ดังที่ผู้ฟ้องคดี...

==หน้า 33==
๓๓
ดังที่ผู้ฟ้องคดีอ้างไม่ จะนำมาตรา ๓๖๘ แห่งประมวลกฎหมายแพ่งและพาณิชย์ มาใช้บังคับ
ไม่ได้ ที่ศาลปกครองชั้นต้นพิพากษามานั้นชอบด้วยข้อเท็จจริงและข้อกฎหมายแล้ว และ
ที่อุทธรณ์ว่า การชะลอการก่อสร้างเป็นการเปลี่ยนแปลงงานตามเงื่อนไขของสัญญา
ข้อ ๑๑ นั้น ผู้ถูกฟ้องคดีเห็นว่าตามสัญญาข้อ ๑๑.๑ วรรคแรก ได้กำหนดไว้ชัดเจนแล้วใน
BIDDING DOCUMENTS VOLUME I OF IV TERMS AND CONDITIONS ARTICLE II
GENERAL CONDITIONS OF CONTRACT ซึ่งเป็นส่วนหนึ่งของสัญญานี้ได้นิยามเรื่อง
การเปลี่ยนแปลงงาน ได้แก่ การเปลี่ยนแปลงรูปแบบ คุณภาพ หรือปริมาณงานเท่านั้น
ซึ่งการประปาหรือผู้อำนวยการโครงการมีอำนาจออกคำสั่งเป็นหนังสือให้ผู้รับจ้างเปลี่ยนแปลง
รูปแบบ คุณภาพ หรือปริมาณงาน ภายใต้ข้อสัญญานี้ เมื่อได้รับคำสั่งดังกล่าวผู้รับจ้าง
จะต้องปฏิบัติตามโดยไม่ชักช้า การที่ผู้ฟ้องคดีอ้างว่าการชะลอการก่อสร้างเป็นการเปลี่ยนแปลงงาน
ตามเงื่อนไขของสัญญาข้อนี้ จึงเป็นการแปลความสัญญาที่เกินเลยไปจากความหมาย
ที่แท้จริงและไม่ถูกต้อง เมื่อการชะลอการก่อสร้างไม่ได้เป็นการเปลี่ยนแปลงงานตามสัญญา
ข้อนี้แล้ว ผู้ถูกฟ้องคดีจึงไม่ต้องชำระค่าใช้จ่ายที่เกิดขึ้นจากการชะลอการก่อสร้างให้แก่ผู้ฟ้องคดี
ประเด็นค่าเสียหายอันเกิดจากการลดเวลาก่อสร้าง ที่ว่าสัญญานี้ระบุให้ใช้มาตรการ N
ในการก่อสร้างซึ่งให้เริ่มทำการก่อสร้างตั้งแต่เวลา ๒๑ นาฬิกา จนถึงเวลา ๕ นาฬิกา
ของวันรุ่งขึ้น แต่ผู้ถูกฟ้องคดีให้ผู้ฟ้องคดีเริ่มตั้งแต่เวลา ๒๒ นาฬิกา จนถึงเวลา ๕ นาฬิกา
ของวันรุ่งขึ้น ถือเป็นการเปลี่ยนแปลงเวลาทำงานจึงต้องใช้บังคับตามข้อ ๑๑ ของเงื่อนไขทั่วไป
ของสัญญานั้น ผู้ถูกฟ้องคดีเห็นว่าไม่ถูกต้อง เพราะนอกจากข้อ ๑๑ ดังกล่าวแล้ว ผู้ฟ้องคดี
ยังตกลงตามเงื่อนไขในข้อ ๕.๗.๑ ของเอกสารประกวดราคา เล่มที่ ๑ ภาคที่ ๒ BIDDING
DOCUMENTS VOLUME I OF IV TERMS AND CONDITIONS ARTICLE II GENERAL
CONDITIONS OF CONTRACT ซึ่งเป็นส่วนหนึ่งของสัญญาจ้างที่กำหนดให้สิทธิผู้ถูกฟ้องคดี
ที่จะหยุดงานหรือเปลี่ยนแปลงตารางกำหนดเวลาการก่อสร้าง หากเห็นว่าการตัดสินใจนั้น
เพื่อความเหมาะสมและความคล่องตัวของงานหรือเพื่อประโยชน์แก่สาธารณชน และผู้รับจ้าง
จะต้องดำเนินการตามที่สั่งการโดยไม่อาจเรียกร้องค่าเสียหายใดๆ และหลังจากสัญญา
เริ่มดำเนินการก่อสร้างแล้ว ผู้ถูกฟ้องคดีสงวนสิทธิ์ที่จะปรับปรุงเปลี่ยนแปลงตารางกำหนดเวลา
การก่อสร้าง โดยยินยอมให้มีการขยายระยะเวลาจากสาเหตุดังกล่าวได้ และจะไม่พิจารณา
การเรียกร้องค่าเสียหายใดๆ นอกจากนั้น ข้อ ๙.๖ ของเอกสารประกวดราคาดังกล่าว
ผู้ฟ้องคดีเองก็ยอมรับว่า ระยะเวลาก่อสร้างตามที่กำหนดในสัญญา ในกรณีที่เกิดปัญหาอุปสรรค
และความล่าช้าในระหว่างการดำเนินงานไว้ด้วยแล้ว ผู้ฟ้องคดีจึงไม่อาจใช้สิทธิเรียกร้อง
ศาลปกครองสูงสุด
25 พ.ย. 2557
ศาลปกครองสูงสุด
/ค่าเสียหาย...

==หน้า 34==
๓๔
ค่าเสียหายใดๆ ฉะนั้นเมื่อผู้ถูกฟ้องคดีเห็นว่าการทำงานตามช่วงระยะเวลาเดิม คือ เวลา
๒๑ นาฬิกา ถึงเวลา ๕ นาฬิกา จะทำให้กระทบต่อประโยชน์สาธารณะ คือ จะสร้าง
ความเดือดร้อนแก่ประชาชนที่ใช้เส้นทางจราจรในบริเวณนั้น ประกอบกับในคราวประชุม
เมื่อวันที่ ๑๓ ตุลาคม ๒๕๔๒ ระหว่างตัวแทนของผู้ถูกฟ้องคดี การไฟฟ้านครหลวง
กองประสานระบบการจราจรกรุงเทพมหานคร กองบัญชาการตำรวจนครบาล และผู้ฟ้องคดี
ที่ประชุมได้มีมติร่วมให้เปลี่ยนแปลงเวลาเริ่มทำงานจากเวลา ๒๑ นาฬิกา เป็นเวลา
๒๒ นาฬิกา โดยผู้ฟ้องคดีก็มิได้มีหนังสือโต้แย้งต่อผู้ถูกฟ้องคดีว่า ผู้ฟ้องคดีจะต้องเพิ่ม
กำลังแรงงานและเครื่องจักรกลเป็นสองเท่าในการวางท่อประปานี้แต่อย่างใด การที่ผู้ฟ้องคดี
มาเรียกค่าใช้จ่ายที่เพิ่มขึ้นภายหลังจากผู้ฟ้องคดีได้ส่งมอบงานงวดสุดท้ายเมื่อวันที่
๑๔ ธันวาคม ๒๕๔๓ จึงไม่สามารถทำได้ตามข้อกำหนดในสัญญา ผู้ถูกฟ้องคดีจึงไม่ต้อง
ชดใช้ค่าเสียหายดังกล่าว ส่วนประเด็นค่าใช้จ่ายที่เพิ่มขึ้นตามที่ผู้ฟ้องคดีกล่าวอ้าง
เป็นหลักเกณฑ์ที่ไม่แน่นอน เป็นการคาดคะเนของผู้ฟ้องคดีเอง ทำให้ไม่สามารถแสดง
ค่าเสียหายที่แท้จริงได้ แม้ผู้ฟ้องคดีจะอ้างว่า พยานหลักฐานที่ศาลมีคำสั่งเรียกจากผู้ฟ้องคดี
เป็นพยานหลักฐานทั่วไป ไม่ใช่เป็นพยานหลักฐานเฉพาะความเสียหายเกี่ยวกับประเด็นใด
ประเด็นหนึ่ง จึงไม่อาจสรุปได้ว่าเอกสารดังกล่าวเป็นเอกสารที่แสดงให้เห็นค่าเสียหายที่
เกิดขึ้นจากการเปลี่ยนแปลงมาตรการก่อสร้าง ซึ่งผู้ถูกฟ้องคดีเห็นว่า เอกสารข้างต้น
ศาลย่อมใช้ดุลพินิจในการพิจารณาเรื่องค่าเสียหายได้ เพราะเอกสารแสดงให้เห็นถึง
ค่าเสียหายที่ผู้ฟ้องคดีพึงจะได้รับจากการเปลี่ยนแปลงมาตรการ N และพยานหลักฐาน
เหล่านี้แสดงจำนวนค่าเสียหายที่ไม่ตรงตามที่ผู้ฟ้องคดีขอให้ผู้ถูกฟ้องคดีชดใช้ การที่ศาล
ได้วินิจฉัยพยานหลักฐานดังกล่าวโดยไม่เชื่อ จึงเป็นการวินิจฉัยในเรื่องค่าเสียหายแล้ว
ตามที่บัญญัติไว้ในมาตรา ๕๗ วรรคสาม แห่งพระราชบัญญัติจัดตั้งศาลปกครองและ
วิธีพิจารณาคดีปกครอง พ.ศ. ๒๕๔๒ ผู้ถูกฟ้องคดีจึงไม่ต้องรับผิดชดใช้ค่าเสียหาย
จากการที่ผู้ถูกฟ้องคดีเปลี่ยนแปลงเวลาการก่อสร้าง ที่ศาลปกครองชั้นต้นพิพากษา
ชอบด้วยข้อเท็จจริงและข้อกฎหมายแล้ว สำหรับประเด็นค่าเสียหายจากการดันท่อลึกกว่า
แบบแปลนกำหนด คดีนี้ผู้ถูกฟ้องคดีได้ยื่นอุทธรณ์ในประเด็นนี้ต่อศาลปกครองสูงสุด
ดังที่ได้ปรากฏในสำนวนคดีนี้แล้ว ขอให้ศาลปกครองสูงสุดมีคำพิพากษากลับคำพิพากษา
ของศาลปกครองชั้นต้น เป็นพิพากษายกฟ้องของผู้ฟ้องคดี
ผู้ถูกฟ้องคดีอุทธรณ์ว่า ประเด็นที่ศาลปกครองชั้นต้นวินิจฉัยว่าผู้ถูกฟ้องคดี
ต้องจ่ายค่าจ้างเพิ่มขึ้นให้แก่ผู้ฟ้องคดี เนื่องมาจากการที่ผู้ฟ้องคดีได้ดันท่อลอดใต้ถนน
ศาลปกครองสูงสุด
25 พ.ย. 2557
ศาลปกครองสูงสุด
/ลึกกว่าแบบแปลน...

==หน้า 35==
๓๕
ลึกกว่าแบบแปลน โดยแบบแปลนได้ระบุความลึกหลังท่อไว้ > ๓.๐๐ เมตร แต่ผู้ฟ้องคดี
ต้องดันท่อในระดับความลึก ๔.๕๐ เมตร นั้น แม้ตามข้อ ๑.๔ ของเอกสารประกวดราคา
เล่มที่ ๒ ภาคที่ ๑ BIDDING DOCUMENTS VOLUME II OF IV STANDARD SPECIFICATIONS
(PART I) ซึ่งเป็นส่วนหนึ่งของสัญญาเลขที่ PIT – ๕๐๘ ลงวันที่ ๒๙ มิถุนายน ๒๕๔๒ และ
ที่แก้ไขเพิ่มเติม กำหนดว่า ผู้ฟ้องคดีจะต้องไม่ใช้ความคลาดเคลื่อน ความขาดตกบกพร่อง
หรือความผิดพลาดในแบบแปลนหรือรายละเอียดประกอบแบบ เป็นข้ออ้างในการเรียกร้อง
ขอค่าใช้จ่ายเพิ่มเติมจากผู้ถูกฟ้องคดี แต่หากความผิดพลาดของแบบแปลนทำให้ผู้ฟ้องคดี
มีค่าใช้จ่ายเพิ่มขึ้นเกินสมควร ผู้ฟ้องคดีก็มีสิทธิที่จะเรียกร้องค่าใช้จ่ายเพิ่มเติมจากผู้ถูกฟ้องคดี
ได้ไว้ก็ตาม แต่แบบแปลนดังกล่าวก็เป็นเพียงแนวทางในการปฏิบัติงานตามที่ระบุไว้ใน
สัญญาจ้างเท่านั้น ประกอบกับผู้ฟ้องคดีนั้นมีประสบการณ์ในการก่อสร้างและวางท่อประปา
มานานกว่า ๒๐ ปี ย่อมมีความรู้ความสามารถในการวิเคราะห์และวินิจฉัยสภาพโครงสร้าง
ของภาคสนาม เพื่อการวางท่อประปาเป็นอย่างดี ซึ่งก็สอดคล้องกับเอกสารท้ายคำให้การ
หมายเลข ๑๓ ที่ระบุหมายเหตุเกี่ยวกับแบบแปลนก่อสร้างไว้ว่า Notes ๑. “THE INSTALLATION
OF PIPELINE AND RELATED WORKS AS SHOWN ARE ONLY GUIDANCE.
THE CONTRACTOR IS REQUIRED TO SUBMIT SHOP DRAWING, SHOWING
DETAILS AND METHODS OF CONSTRUCTION, LOCATION OF LAYING PIPE,
ELEVATION OF PAVEMENT, ALL UTILITIES, AND STRUCTURES FOR THE
APPROVAL OF THE PROJECT ENGINEER PRIOR TO COMMENCING THE WORKS.
ALL EXPENSES INVOLVED SHALL BE BORNE BY THE CONTRACTOR."
จากหมายเหตุดังกล่าวได้ชี้ชัดว่า แบบแปลนการก่อสร้างดังกล่าวนั้น เป็นเพียงแนวทาง
ในการดำเนินการวางท่อลอดเท่านั้น ดังนั้น การที่ผู้รับจ้างประสบปัญหาเพราะเหตุต้อง
วางท่อลึกถึง ๔.๕๐ เมตร ผู้รับจ้างก็ชอบที่จะเสนอแปลนการทำงาน (SHOP DRAWING)
เพื่อให้นายช่างโครงการพิจารณาเสียก่อนที่จะลงมือทำงาน เห็นได้จากการที่ผู้ถูกฟ้องคดี
ได้มีหนังสือ ที่ ผคจ. (สสต.,สสภ.) ๗๔๙/๒๕๔๓ ลงวันที่ ๒๙ มิถุนายน ๒๕๔๓ แจ้งต่อ
ผู้ฟ้องคดีว่า แบบแปลนที่กำหนดเป็นเพียงแนวทางเพื่อความสะดวกของผู้ฟ้องคดีเท่านั้น
ผู้ฟ้องคดีมีหน้าที่จะต้องดำเนินการให้เป็นไปตามวัตถุประสงค์ของแบบแปลนและเงื่อนไขที่
กำหนดในสัญญา โดยผู้ฟ้องคดีจะต้องรับผิดชอบค่าใช้จ่ายที่เกิดขึ้น และจะใช้ความผิดพลาด
หรือบกพร่องของแบบแปลนมาเรียกร้องค่าใช้จ่ายเพิ่มเติมจากผู้ถูกฟ้องคดีไม่ได้ ทั้งยังเป็น
หน้าที่ความรับผิดชอบของผู้ฟ้องคดีโดยตรง ในการหาข้อมูลต่างๆ ที่จะมีผลต่องานก่อสร้าง
ศาลปกครองสูงสุด
25 พ.ย. 2557
ศาลปกครองสูงสุด
/และจัดทำ...

==หน้า 36==
๓๖
และจัดทำ SHOP DRAWING เพื่อเสนอให้นายช่างโครงการตรวจสอบก่อนที่จะเริ่มดำเนินการ
ก่อสร้าง นอกจากนี้ ระดับความลึกหลังท่อที่ต้องการให้ดันท่อประปาลอดใต้ถนนนั้น
ในแบบแปลนก็มีเครื่องหมายกำกับไว้อย่างชัดเจนว่าต้องดันท่อประปาลอดใต้ถนนในระดับ
ความลึกที่มากกว่าหรือเท่ากับความลึกตามแบบ จึงเป็นหน้าที่ของผู้ฟ้องคดีที่จะต้องกำหนด
ความลึกที่เหมาะสมใน SHOP DRAWING เพื่อนำเสนอให้นายช่างโครงการต่อไป ซึ่งตาม
ข้อกำหนดในสัญญายังได้มีการระบุชัดเจนว่า ในการเรียกค่าใช้จ่ายเพิ่มขึ้นนั้น ผู้ฟ้องคดี
จะต้องทำ VALIATION DRAWING (ที่ถูกคือ VARIATION DRAWING) มาเสนอด้วย
ดังนั้น การที่ผู้ฟ้องคดีรู้อยู่แล้วว่าต้องมีภาระค่าใช้จ่ายในการดำเนินงานตามแบบแปลน
เพิ่มขึ้น และได้ลงมือดำเนินการดันท่อลอดจนแล้วเสร็จตามสัญญา โดยไม่ได้ปฏิบัติตาม
หลักเกณฑ์ที่กำหนดไว้ในสัญญา จึงเป็นการที่ผู้ฟ้องคดีสละสิทธิเรียกร้องสำหรับกรณีมีค่างาน
เพิ่มขึ้นจากการดันท่อลอดโดยปริยาย การที่ผู้ฟ้องคดีต้องดำเนินการดันท่อลอดใต้ถนนลึก
๔.๕๐ เมตร ดังกล่าว จึงเป็นเรื่องการไม่ใช่ความระมัดระวังในการตรวจสอบพื้นที่ของบุคคล
ดังเช่นวิญญูชนในฐานะเช่นเดียวกับผู้ฟ้องคดีต้องดำเนินการ และเมื่อเหตุดังกล่าวไม่ถือเป็น
ความผิดพลาดบกพร่องของแบบแปลน ผู้ถูกฟ้องคดีจึงไม่ต้องรับผิดชำระค่าใช้จ่ายที่เพิ่มขึ้น
ตามคำพิพากษาของศาลปกครองชั้นต้นแต่อย่างใด ประการต่อมาเอกสารท้ายคำคัดค้าน
คำให้การ ซึ่งเป็นรายละเอียดค่าใช้จ่ายที่เพิ่มขึ้นในสัญญาเลขที่ PIT – ๕๐๘ นั้น เป็นเพียง
แนวทางการคิดคำนวณค่าใช้จ่ายโดยอาศัยและเปรียบเทียบกับราคากลางตามความเป็นจริง
เท่านั้น ไม่ได้มีผลเป็นการผูกมัดหรือยอมรับว่าผู้ถูกฟ้องคดีตกลงยินยอมที่จะจ่ายค่างาน
ที่เพิ่มขึ้นให้แก่ผู้ฟ้องคดีแต่อย่างใด เมื่อผู้ถูกฟ้องคดีมีฐานะเป็นหน่วยงานราชการ การที่
จะพิจารณาอนุมัติจ่ายเงินต่างๆ ก็ย่อมต้องปฏิบัติให้ถูกต้องตามระเบียบและข้อบังคับ
ว่าด้วยการจ่ายเงิน ลำพังเพียงแต่หนังสือชี้แจงรายละเอียดดังกล่าวจึงไม่มีผลผูกพัน
ผู้ฟ้องคดี ที่ศาลปกครองชั้นต้นวินิจฉัยให้ผู้ถูกฟ้องคดีชำระเงินจำนวน ๔๘๖,๔๐๐ บาท
โดยอาศัยแนวทางการคิดคำนวณดังกล่าวจึงไม่ชอบ นอกจากนี้ ตามรายงานการประชุม เรื่อง
พิจารณาการร้องขอค่างานดันท่อลอดถนนเพิ่ม สัญญาเลขที่ PIT – ๕๐๘ เมื่อวันที่ ๗ สิงหาคม
๒๕๔๓ ที่ประชุมได้มีมติไม่พิจารณาเพิ่มค่างานให้แก่ผู้รับจ้างโดยให้เหตุผลว่า “แม้ใน
STANDARD SPECIFICATION ข้อ ๑.๔ จะระบุเรื่องของ DISCREPANCIES และ ERROR ไว้
แต่ในแบบแปลนก่อสร้าง ซึ่งมีลำดับความสำคัญสูงกว่า STANDARD SPECIFICATION NOTE ๑.
ระบุไว้ชัดเจนว่า บริษัทฯ จะต้องเสนอ SHOP DRAWING มาให้นายช่างโครงการพิจารณาและ
ค่าใช้จ่ายเป็นของผู้รับจ้าง” การที่นายวิลาศ วาณิชกุล ในฐานะเป็นกรรมการผู้มีอำนาจและ
ศาลปกครองสูงสุด
25 พ.ย. 2557
ศาลปกครองสูงสุด
/วิศวกร...

==หน้า 37==
๓๗
วิศวกรโครงการของผู้ฟ้องคดีได้ลงลายมือชื่อและรับทราบผลการประชุม โดยไม่ได้
โต้แย้งคัดค้านมติที่ประชุมดังกล่าว จึงถือได้ว่าผู้ฟ้องคดีได้ตกลงและยินยอมผูกพันตน
ตามมติของที่ประชุมดังกล่าวแล้ว ขอให้ศาลปกครองสูงสุดพิพากษากลับคำพิพากษาของ
ศาลปกครองชั้นต้น เป็นพิพากษายกฟ้องของผู้ฟ้องคดี
ผู้ฟ้องคดีแก้อุทธรณ์ว่า ที่ผู้ถูกฟ้องคดีอุทธรณ์คำพิพากษาของศาลปกครองชั้นต้น
ในประเด็นที่วินิจฉัยให้ผู้ถูกฟ้องคดีจ่ายค่าจ้างเพิ่มขึ้นให้แก่ผู้ฟ้องคดี เนื่องมาจากการที่
ผู้ฟ้องคดีได้ดันท่อลอดใต้ถนนลึกกว่าแบบแปลน นั้น ผู้ฟ้องคดีเห็นว่าอุทธรณ์ของผู้ถูกฟ้องคดี
เป็นการจินตนาการข้อเท็จจริงเอง ไม่ใช่อุทธรณ์จากข้อเท็จจริงที่เกิดขึ้นจริงๆ ทำให้อุทธรณ์
ของผู้ถูกฟ้องคดีไม่ตั้งอยู่บนพื้นฐานของความเป็นจริง ทำให้ไม่อาจรับฟังได้ เพราะในการ
ดำเนินการก่อสร้างนี้ต้องอยู่ในความดูแลและควบคุมของนายช่างโครงการตลอดเวลา
หากพบปัญหาหรืออุปสรรคในการก่อสร้าง นายช่างโครงการก็จะสั่งการแก้ไขด้วยวาจาทันที
การเปลี่ยนแปลงความลึกหลังท่อจากแบบแปลน เป็นการเปลี่ยนแปลงตามคำสั่งของ
นายช่างโครงการโดยไม่ต้องทำ SHOP DRAWING ยิ่งไปกว่านั้น การก่อสร้างก็ยังคงเป็นไป
ตามแบบแปลนทุกประการ แตกต่างกันเพียงระดับความลึกเท่านั้น เมื่อการก่อสร้างดังกล่าวนี้
เป็นไปตามคำสั่งของนายช่างโครงการที่ไม่ต้องทำ SHOP DRAWING ผู้ถูกฟ้องคดีก็ต้อง
ทราบข้อเท็จจริงนี้แล้ว แต่กลับนำมากล่าวอ้างในอุทธรณ์ จึงเป็นการกล่าวอ้างโดยปราศจาก
ความจริง ข้อความในอุทธรณ์ของผู้ถูกฟ้องคดีแสดงให้เห็นถึงความรู้ความเข้าใจในการ
ก่อสร้างของผู้ถูกฟ้องคดีกับข้อความในอุทธรณ์ของผู้ฟ้องคดีแตกต่างและไม่สอดคล้องกัน
ซึ่งอาจเป็นความคลาดเคลื่อนในการจัดทำคำอุทธรณ์มากกว่าจะเป็นการจงใจบิดเบือน
ข้อเท็จจริงหรือความถูกต้องแท้จริงของเอกสาร เช่น (ก) อุทธรณ์ของผู้ถูกฟ้องคดีพยายาม
ให้ความหมายของความลึกหลังท่อตามแบบที่กำหนด ที่ “> ๓ เมตร” ว่าหมายความถึง
ความลึกหลังท่อที่ ๔.๕๐ เมตร ด้วยนั้น เป็นข้อความอุทธรณ์ที่ผิดอย่างแจ้งชัด ซึ่งวิศวกร
ของผู้ถูกฟ้องคดีเองทราบความหมายเป็นอย่างดี เพราะข้อความ “> ๓ เมตร” มีความหมายว่า
“ประมาณ ๓ เมตร” โดยอาจแตกต่างจาก ๓ เมตร เพียงเล็กน้อย เช่น ๒.๘๐ เมตร
หรือ ๓.๒๐ เมตร เป็นต้น ไม่ใช่แตกต่างกันจาก ๓ เมตร เป็น ๔.๕๐ เมตร ซึ่งเป็น
ความแตกต่างมาก และโดยมาตรฐานทางวิชาช่างแล้ว จะไม่มีวิศวกรหรือนายช่างคนใด
ที่ปราศจากอคติให้ความหมายหรือความเข้าใจไปได้ว่า “> ๓ เมตร” มีความหมายถึง
๔.๕๐ เมตร ด้วย (ข) อุทธรณ์ของผู้ถูกฟ้องคดียังกล่าวอีกว่าแบบแปลนที่ผู้ถูกฟ้องคดีเป็น
ผู้กำหนดนั้น เป็นเพียง “แนวทาง” ในการปฏิบัติงานเท่านั้น ซึ่งขัดแย้งกับความรู้ความเข้าใจ
ศาลปกครองสูงสุด
25 พ.ย. 2557
ศาลปกครองสูงสุด
/ของผู้ถูกฟ้องคดีเอง...

==หน้า 38==
๓๘
ของผู้ถูกฟ้องคดีเอง และขัดแย้งกับข้อความในเอกสารที่ผู้ถูกฟ้องคดีกล่าวอ้างมาในอุทธรณ์ด้วย
เพราะแบบแปลนเป็นส่วนหนึ่งของสัญญา ผู้รับจ้างต้องปฏิบัติตามสัญญาซึ่งก็คือก่อสร้าง
ตามแบบแปลนที่ผู้ถูกฟ้องคดีกำหนดด้วย แบบแปลนจึงไม่ใช่ “แนวทาง” ที่ผู้รับจ้างหรือ
ผู้ฟ้องคดีจะปฏิบัติเป็นอย่างอื่นไปได้ นอกจากนี้ ข้อความในเอกสารหมายเลข ๑๓
ท้ายคำให้การที่ผู้ถูกฟ้องคดีกล่าวอ้างในอุทธรณ์ที่ว่า Notes ๑. “THE INSTALLATION
OF PIPELINE AND RELATED WORKS AS SHOWN ARE ONLY GUIDANCE. THE
CONTRACTOR IS REQUIRED TO SUBMIT SHOP DRAWING, SHOWING DETAILS
AND METHODS OF CONSTRUCTION, LOCATION OF LAYING PIPE, ELEVATION OF
PAVEMENT, ALL UTILITIES, AND STRUCTURES FOR THE APPROVAL OF THE PROJECT
ENGINEER PRIOR TO COMMENCING THE WORKS. ALL EXPENSES INVOLVED
SHALL BE BORNE BY THE CONTRACTOR.” นั้น เป็นการพูดถึง “การติดตั้งหรือการวางท่อ”
ที่ระบุเป็นเพียงแนวทาง ซึ่งแม้ว่า “การติดตั้ง” เป็นแนวทางแล้ว ยังกำหนดต่อไปว่า
ผู้รับจ้างต้องทำแบบสนาม (SHOP DRAWING) เพื่อขออนุมัติก่อน อันแสดงให้เป็นว่า
“แนวทาง” ของการ “ติดตั้ง” ก็ยังต้องถูกกำหนดด้วยการ “อนุมัติ” ของผู้ถูกฟ้องคดี
ส่วนค่าใช้จ่ายที่ระบุในข้อความข้างต้นก็หมายถึง ค่าใช้จ่ายในการทำแบบสนาม
(SHOP DRAWING) ตามความหมายของข้อความนี้เท่านั้นที่ผู้รับจ้างเป็นผู้รับผิดชอบ
ซึ่งจะเห็นว่าข้อความที่ผู้ถูกฟ้องคดีอ้างในอุทธรณ์ ไม่ได้ระบุเลยว่า “แบบแปลน” ที่ผู้ถูกฟ้องคดี
กำหนดเป็นเพียง “แนวทาง” (เพราะกำหนดว่า “การติดตั้ง” หรือ “Installation” ซึ่งไม่ใช่
“Drawing” เป็น “แนวทาง”) ดังที่อุทธรณ์ของผู้ถูกฟ้องคดีกล่าวอ้าง (ค) ที่อ้างว่าผู้ฟ้องคดีมี
ประสบการณ์วางท่อมากกว่า ๒๐ ปี ย่อมมีความรู้ความสามารถในการวิเคราะห์และวินิจฉัย
สภาพโครงสร้างของภาคสนาม ทั้งๆ ที่ผู้ถูกฟ้องคดีทราบเป็นอย่างดีว่าในการกำหนด
ตำแหน่งและระดับการวางท่อนั้นเป็นความรับผิดชอบของผู้ถูกฟ้องคดีว่าจะต้องประสานงาน
กับหน่วยงานที่เกี่ยวข้องก่อน ว่าตำแหน่งและระดับความลึกที่กำหนดนั้นไม่มีสาธารณูปโภค
ของหน่วยงานอื่นกีดขวางอยู่ ซึ่งผู้ถูกฟ้องคดีประสานงานกับหน่วยงานที่เกี่ยวข้อง
ทุกโครงการ แสดงให้เห็นว่าประสบการณ์ของผู้ฟ้องคดีหรือของผู้รับเหมาไม่ใช่ข้ออ้างของ
ผู้ถูกฟ้องคดีที่จะนำมาปฏิเสธความรับผิดได้ หากจะอ้างประสบการณ์อันยาวนานของผู้รับเหมา
ในการทำการก่อสร้างให้แก่ผู้ถูกฟ้องคดี ผู้รับเหมารายใหม่ก็ไม่อาจเข้าประกวดราคาเพื่อทำการ
ก่อสร้างให้แก่ผู้ถูกฟ้องคดีได้ ข้ออ้างนี้ในอุทธรณ์ของผู้ถูกฟ้องคดีจึงไม่มีเหตุผลในการรับฟังได้
(ง) ที่ผู้ถูกฟ้องคดีอ้างเอกสาร STANDARD SPECIFICATION ข้อ ๑.๔ เรื่อง DISCREPANCIES
ศาลปกครองสูงสุด
25 พ.ย. 2557
ศาลปกครองสูงสุด
/และ ERROR...

==หน้า 39==
๓๙
และ ERROR อย่างผิดๆ ทั้งๆ ที่ผู้ถูกฟ้องคดีเองเข้าใจว่าคำว่า DISCREPANCIES
และ ERROR ใน STANDARD SPECIFICATION ข้อ ๑.๔ ไม่ได้มีความหมายอย่างที่ระบุในอุทธรณ์
ของผู้ถูกฟ้องคดี เพราะคำว่า DISCREPANCIES หมายถึง ความแตกต่างของเอกสารสัญญา
ซึ่งรวมถึงแบบแปลนที่ไม่สอดคล้องกัน และคำว่า ERROR หมายถึง ความผิดพลาดในเอกสาร
สัญญา ซึ่งรวมถึงแบบแปลนด้วย ทั้งความแตกต่างและความผิดพลาดนี้เป็นความแตกต่าง
และความผิดพลาดของสัญญาและเอกสารสัญญา ซึ่งสามารถตรวจพบได้ในสัญญาและ
เอกสารสัญญา ไม่ใช่ความแตกต่างหรือความผิดพลาดของสัญญาและเอกสารสัญญาที่
ไม่ตรงกับสถานที่ก่อสร้างหรือสภาพของสถานที่ก่อสร้างที่ไม่อาจตรวจสอบได้จากสัญญา
หรือเอกสารสัญญา อุทธรณ์ของผู้ถูกฟ้องคดีในประเด็นนี้จึงไม่มีเหตุผล และที่ผู้ถูกฟ้องคดี
อุทธรณ์ว่า การที่ผู้ฟ้องคดีต้องดำเนินการดันท่อลอดใต้ถนนลึก ๔.๕๐ เมตร ดังกล่าว
จึงเป็นเรื่องการไม่ใช้ความระมัดระวังในการตรวจสอบพื้นที่ของบุคคลดังเช่นวิญญูชนในฐานะ
เช่นเดียวกับผู้ฟ้องคดีต้องดำเนินการนั้น เป็นเรื่องซึ่งขาดเหตุผลเป็นอย่างยิ่ง เพราะ
ผู้ถูกฟ้องคดีเป็นผู้กำหนดตำแหน่งและความลึกของการวางท่อ ซึ่งต้องใช้ความระมัดระวังในการ
กำหนดทั้งตำแหน่งและความลึก โดยต้องไม่มีสิ่งกีดขวางการก่อสร้าง ซึ่งผู้ถูกฟ้องคดีเองก็ทราบ
และถือปฏิบัติมาโดยตลอดในการประสานงานกับหน่วยงานที่อาจมีสาธารณูปโภคใต้ดิน เพื่อ
ตรวจสอบไม่ให้สาธารณูปโภคที่มีอยู่เดิมได้รับความเสียหาย ทั้งไม่อาจมีวิญญูชน
ที่ประกอบอาชีพเช่นเดียวกับผู้ฟ้องคดีคนใดจะทราบได้ว่า ตำแหน่งและระดับความลึกใด
จะมีสาธารณูปโภคของหน่วยงานใดอยู่บ้าง ผู้ถูกฟ้องคดีจึงเป็นผู้ประสานงานกับหน่วยงานอื่น
ไม่ใช่ผู้รับเหมาหรือผู้ฟ้องคดี การใช้ความระมัดระวังจึงอยู่ที่ผู้ถูกฟ้องคดี ไม่ใช่อยู่ที่
ผู้ฟ้องคดีดังที่ผู้ถูกฟ้องคดีกล่าวอ้าง เห็นได้จากคำพิพากษาของศาลฎีกาที่ ๖๔๐๗/๒๕๔๕
ที่วินิจฉัยว่า จำเลยทำสัญญาจ้างโจทก์ก่อสร้างขยายผิวจราจรพร้อมท่อระบายน้ำ คันหิน และ
ทางเท้า โดยระบุให้เริ่มลงมือทำงาน ณ สถานที่และวันที่กำหนดไว้ แสดงว่าตั้งแต่วันที่ระบุไว้ใน
สัญญาดังกล่าวจำเลยต้องเตรียมพื้นที่สำหรับก่อสร้างพร้อมที่จะส่งมอบแก่โจทก์
เพื่อลงมือก่อสร้าง แม้ว่าในสัญญาจะมิได้ระบุเรื่องการส่งมอบพื้นที่สำหรับก่อสร้างไว้ แต่ก็เข้าใจ
ได้ว่าพื้นที่ดังกล่าวอยู่ในความรับผิดชอบของจำเลยหรือจำเลยมีสิทธิครอบครองดูแลหรือ
ใช้ประโยชน์ จำเลยจึงมีหน้าที่ต้องส่งมอบพื้นที่สำหรับก่อสร้างให้โจทก์ก่อน มิฉะนั้น
โจทก์ไม่อาจลงมือก่อสร้างได้ การที่โจทก์ทราบถึงอุปสรรคในพื้นที่เกี่ยวกับเรื่องเสาไฟฟ้า
สายไฟฟ้า ท่อประปา และมีอาคารของผู้อื่นบางส่วนกีดขวางอยู่ นั้น ก็เป็นเรื่องที่จำเลยต้อง
ดำเนินการแก้ไข เพราะหากโจทก์ลงมือทำงานในส่วนที่ไม่มีอุปสรรคไปก่อนก็อาจไม่ตรง
ศาลปกครองสูงสุด
25 พ.ย. 2557
ศาลปกครองสูงสุด
/ตามงวดงาน...

==หน้า 40==
๔๐
ตามงวดงานในสัญญาจ้าง และหากมีผลกระทบถึงที่ดินหรือทรัพย์สินของผู้อื่น โจทก์ก็อาจ
ถูกดำเนินคดีอาญาฐานบุกรุกหรือทำให้เสียทรัพย์ได้ เมื่อจำเลยเพิกเฉยไม่ส่งมอบพื้นที่
สำหรับก่อสร้างให้โจทก์จนกระทั่งล่วงพ้นกำหนดเวลาก่อสร้างตามสัญญา จำเลยจึงเป็น
ฝ่ายผิดสัญญาฯ ... เห็นได้ว่า หน้าที่ในการใช้ความระมัดระวังตามกฎหมายอยู่ที่ผู้ถูกฟ้องคดี
ไม่ใช่อยู่ที่ผู้ฟ้องคดี อุทธรณ์ของผู้ถูกฟ้องคดีข้อนี้จึงฟังไม่ขึ้น ส่วนที่ผู้ถูกฟ้องคดีได้ปฏิเสธ
หรือบ่ายเบี่ยงความรับผิดของผู้ถูกฟ้องคดีหลายประการ เช่น ที่อ้างว่าผู้ฟ้องคดีไม่ได้ทำ
SHOP DRAWING ทั้งๆ ที่เป็นการทำตามคำสั่งของนายช่างโครงการที่ไม่ต้องทำ แล้วสรุปถือว่า
ผู้ฟ้องคดีสละสิทธิในการเรียกร้องก็ดี หรืออ้างว่า นายวิลาศ วานิชกุล ลงนามในรายงาน
การประชุมโดยไม่โต้แย้ง ถือว่ายอมรับไม่เรียกร้องค่าใช้จ่ายที่เพิ่มขึ้นก็ดี เป็นข้ออ้างที่
ไม่มีเหตุผล เพราะผู้ฟ้องคดีได้ดำเนินการเรียกร้องค่าใช้จ่ายที่เพิ่มขึ้นมาโดยตลอด และ
ไม่เพียงแต่เรียกร้องในเรื่องที่ผู้ถูกฟ้องคดีอุทธรณ์นี้เท่านั้น แต่ในเรื่องอื่นๆ ดังที่ปรากฏใน
อุทธรณ์ของผู้ถูกฟ้องคดีด้วย ผู้ถูกฟ้องคดีจงใจละเลยที่จะไม่กล่าวถึงแล้วสรุปเอาเองถือว่า
ผู้ฟ้องคดีสละสิทธิเรียกร้องไปแล้ว บทสรุปของผู้ถูกฟ้องคดีจึงรับฟังไม่ได้ และที่ผู้ถูกฟ้องคดี
อุทธรณ์ว่า ผู้ถูกฟ้องคดีเป็นหน่วยงานราชการ การที่จะพิจารณาอนุมัติจ่ายเงินต่างๆ ก็ย่อม
ต้องปฏิบัติให้ถูกต้องตามระเบียบและข้อบังคับว่าด้วยการจ่ายเงิน ลำพังแต่หนังสือชี้แจง
รายละเอียด ไม่มีผลผูกพันผู้ฟ้องคดี นั้น ไม่มีเหตุผลที่จะรับฟัง เพราะในการก่อสร้างงานที่
พิพาท ผู้ถูกฟ้องคดีล้วนกำหนดให้ผู้ฟ้องคดีต้องทำเอกสารหลายประเภทหลายอย่าง
เช่น Drawing ต่างๆ ที่ผู้ถูกฟ้องคดีกล่าวถึงในอุทธรณ์ หากผู้ถูกฟ้องคดีไม่ปฏิเสธการจ่ายเงิน
ตามที่ผู้ฟ้องคดีเรียกร้อง และกำหนดให้ผู้ฟ้องคดีทำเอกสารการเรียกร้องให้สอดคล้องกับ
ระเบียบข้อบังคับภายในของผู้ถูกฟ้องคดี ผู้ฟ้องคดีก็ไม่ปฏิเสธที่จะทำเอกสารให้ ดังนั้น
การที่ผู้ถูกฟ้องคดีอ้างว่าลำพังแต่หนังสือชี้แจงรายละเอียดยังไม่เพียงพอที่จะจ่ายเงินให้
ผู้ฟ้องคดีนั้น เป็นข้ออ้างที่ไม่มีความสัมพันธ์กับการปฏิเสธความรับผิดของผู้ถูกฟ้องคดี
เพราะการทำเอกสารเป็นเพียงวิธีการเพื่อการชำระเงิน ไม่ใช่เหตุผลที่จะปฏิเสธการชำระเงิน
แต่อย่างใด ประการสุดท้าย ที่ผู้ถูกฟ้องคดีอุทธรณ์ว่า ตามเอกสารท้ายคำคัดค้านคำให้การ
หมายเลข ๑ ซึ่งเป็นรายละเอียดค่าใช้จ่ายที่เพิ่มขึ้นในสัญญาเลขที่ PIT – ๕๐๘ นั้น เป็นเพียง
แนวทางการคิดคำนวณค่าใช้จ่ายโดยอาศัยและเปรียบเทียบกับราคากลางตามความเป็นจริง
เท่านั้น ไม่ได้มีผลเป็นการผูกมัดหรือยอมรับว่าผู้ถูกฟ้องคดีตกลงยินยอมฯ... นั้น ไม่เป็นความจริง
เพราะใน BIDDING DOCUMENTS VOLUME I OF IV TERMS AND CONDITIONS
ARTICLE II GENERAL CONDITIONS OF CONTRACT ข้อ GC ๑๑ เรื่อง ALTERATION,
ศาลปกครองสูงสุด
25 พ.ย. 2557
ศาลปกครองสูงสุด
/ADDITIONS,...

==หน้า 41==
๔๑
ADDITIONS, DEDUCTION AND EXTRA WORKS กำหนดในข้อ ๑๑.๓ เรื่อง การประเมิน
ราคาค่าจ้างงานที่เปลี่ยนแปลงว่า “การประปาจะประเมินราคางานเพิ่มบางประเภท หรือ
งานบางรายการที่มีปริมาณเพิ่มขึ้นจากปริมาณที่ใช้เป็นฐานตามสัญญา ตามคำสั่งการหรือ
ความเห็นชอบของผู้อำนวยการโครงการ ตามตารางราคาต่อหน่วยสำหรับการเปลี่ยนแปลง
งานตามที่ตกลงกัน ซึ่งแนบอยู่ในเอกสารสัญญา (หากมี)” เพราะฉะนั้น การคิดค่างานที่
เพิ่มขึ้นตามราคาต่อหน่วยที่ปรากฏในสัญญาเลขที่ PIT – ๕๐๘ จึงเป็นราคาที่ตกลงและยอมรับกัน
ตั้งแต่วันทำสัญญาแล้ว ผู้ถูกฟ้องคดีจึงปฏิเสธไม่ได้ว่าไม่ได้ตกลงหรือยินยอมด้วย อุทธรณ์ข้อนี้
ของผู้ถูกฟ้องคดีจึงรับฟังไม่ได้อีกเช่นกัน ขอให้ศาลปกครองสูงสุดพิพากษาให้ผู้ถูกฟ้องคดี
ชำระค่าเสียหายให้แก่ผู้ฟ้องคดีตามคำฟ้องของผู้ฟ้องคดี
ศาลปกครองสูงสุดออกนั่งพิจารณาคดี โดยได้รับฟังสรุปข้อเท็จจริงของ
ตุลาการเจ้าของสำนวน และคำชี้แจงด้วยวาจาประกอบคำแถลงการณ์ของตุลาการผู้แถลงคดี
ศาลปกครองสูงสุดได้ตรวจพิจารณาเอกสารทั้งหมดในสำนวนคดี กฎหมาย
ระเบียบ ข้อบังคับ ฯลฯ ที่เกี่ยวข้องประกอบแล้ว
ข้อเท็จจริงรับฟังได้ว่า ผู้ถูกฟ้องคดีได้ทำสัญญาเลขที่ PIT – ๕๐๘ เมื่อวันที่
๒๙ มิถุนายน ๒๕๔๒ จ้างผู้ฟ้องคดีให้ก่อสร้างวางท่อประปาและงานอื่นที่เกี่ยวข้อง
๒ เส้นทาง เส้นทางที่ ๑ ในถนนวงเวียนใหญ่ และเส้นทางที่ ๒ ในถนนอินทรพิทักษ์ และ
ถนนเพชรเกษม (จากวงเวียนใหญ่ถึงสี่แยกท่าพระ) กำหนดเวลาก่อสร้าง ๔๐๐ วัน เริ่มงาน
วันที่ ๑๔ กรกฎาคม ๒๕๔๒ สิ้นสุดวันที่ ๑๖ สิงหาคม ๒๕๔๓ วงเงินค่าก่อสร้างจำนวน
๘๒,๙๐๗,๑๕๐ บาท เงินสำรองจำนวน ๑๐,๐๐๐,๐๐๐ บาท และเงินสำรองอื่น (Provisional sum)
จำนวน ๑,๐๐๐,๐๐๐ บาท ซึ่งผู้ฟ้องคดีได้ใช้เงินสำรองไปทั้งหมดจำนวน ๒,๐๐๐,๐๐๐ บาท
ตามสัญญาดังกล่าวผู้ฟ้องคดีได้กำหนดจำนวนบุคลากรที่จะใช้ในการทำงาน ดังนี้ วิศวกร
(Engineer) จำนวน ๑ คน ผู้ช่วยวิศวกร (Ass Engineer) จำนวน ๑ คน หัวหน้าคนงาน
(Foreman) จำนวน ๔ คน ผู้ช่วยหัวหน้าคนงาน (Ass Foreman) จำนวน ๘ คน ช่างฝีมือ
(Skilled Labor) จำนวน ๑๐ คน คนงาน (Labor) จำนวน ๔๐ คน ผู้ควบคุมเครื่องจักร
(Machine Operator) จำนวน ๓ คน พนักงานขับรถ (Driver) จำนวน ๔ คน ช่างเชื่อม
(Welder) จำนวน ๑๐ คน ช่างเครื่อง (Mechanic) จำนวน ๓ คน และช่างท่อ (Pipe Fitter)
จำนวน ๑๔ คน โดยผู้ฟ้องคดีได้กำหนดจำนวนเครื่องจักรที่ผู้ฟ้องคดีใช้ในการทำงาน
ปรากฏตาม Form of Bid Appendix "G" LIST OF MAJOR EQUIPMENT ดังนี้ เครน
ศาลปกครองสูงสุด
25 พ.ย. 2557
ศาลปกครองสูงสุด
/(Crane)...

==หน้า 42==
๔๒
(Crane) จำนวน ๔ ชุด รถขุด (Excavator) จำนวน ๔ คัน รถยก (Loader) จำนวน ๔ คัน
รถบรรทุก (Dump Truck) จำนวน ๑๒ คัน รถบรรทุกเล็ก (Pick up) จำนวน ๖ คัน
คอมเพรสเซอร์ (Air Compressor) จำนวน ๔ เครื่อง เครื่องปั่นไฟ (Generator) จำนวน
๖ เครื่อง เครื่องเชื่อม (Welding Machine) จำนวน ๑๐ เครื่อง เครื่องสูบน้ำ (Pump)
จำนวน ๑๐ เครื่อง เครื่องบดอัด (Compactor) จำนวน 5 เครื่อง ผู้ถูกฟ้องคดีและผู้ฟ้องคดี
ตกลงกันว่าจะใช้มาตรการ N ตลอดระยะเวลาสำหรับการวางท่อประปา โดยกำหนด
ให้มีการก่อสร้างในเวลากลางคืนตั้งแต่เวลา ๒๑ นาฬิกา ถึงเวลา ๕ นาฬิกา
รวมเวลาทำงานจำนวน ๘ ชั่วโมง ซึ่งผู้ฟ้องคดีต้องขุดถนนวางท่อประปาแล้วต้องมีการกลบ
และทำพื้นผิวจราจรชั่วคราวเพื่อให้รถยนต์วิ่งผ่านได้ในตอนกลางวันและต้องเก็บวัสดุ
อุปกรณ์ทุกชนิดให้เป็นระเบียบเรียบร้อยก่อนถึงเวลา ๕ นาฬิกา ของวันรุ่งขึ้น
ตามแบบแปลนก่อสร้างกำหนดให้ผู้ฟ้องคดีดันท่อลอดใต้ถนน ๔ แห่ง จำนวน ๘ บ่อ
โดยระบุความลึกหลังท่อไว้ว่า ๓ เมตร ผู้ฟ้องคดีได้มีหนังสือ ที่ PIT – ๕๐๘ (๑-๖/๒๕๔๒)
ลงวันที่ ๒๙ มิถุนายน ๒๕๔๒ ถึงนายช่างโครงการของผู้ถูกฟ้องคดีเพื่อขออนุมัติแผนงาน
ก่อสร้าง โดยผู้ฟ้องคดีกำหนดแผนงานวางท่อประปาในถนนวงเวียนใหญ่ระหว่างวันที่
๑๖ กรกฎาคม ๒๕๔๒ ถึงวันที่ ๑๐ เมษายน ๒๕๔๓ ในถนนอินทรพิทักษ์ และถนนเพชรเกษม
ระหว่างวันที่ ๑๔ กรกฎาคม ๒๕๔๒ ถึงวันที่ ๑๖ สิงหาคม ๒๕๔๓ ผู้อำนวยการโครงการของ
ผู้ถูกฟ้องคดีได้ลงนามอนุมัติแผนงานก่อสร้างตามที่ผู้ฟ้องคดีเสนอ ต่อมา สำนักการโยธา
กรุงเทพมหานคร ได้มีหนังสือ ด่วนมาก ที่ กท ๔๐๐๐/๔๐๕๘ ลงวันที่ ๕ สิงหาคม ๒๕๔๒
แจ้งผู้ถูกฟ้องคดีว่า เนื่องจากถนนอินทรพิทักษ์ บริเวณรอบวงเวียนใหญ่ ถนนลาดหญ้า
และถนนประชาธิปก กรุงเทพมหานครได้ดำเนินการปรับปรุงผิวจราจรใหม่ ดังนั้น เพื่อมิให้
ประชาชนที่สัญจรไปมาได้รับความเดือดร้อนจากการขุดถนนที่เพิ่งปรับปรุงใหม่และเพื่อมิให้
ประชาชนตำหนิได้ว่าเป็นการดำเนินการที่ไม่ประสานงานกันและสิ้นเปลืองงบประมาณ
จึงขอความร่วมมือให้ผู้ถูกฟ้องคดีชะลอโครงการดังกล่าวไว้ก่อน ผู้ถูกฟ้องคดีจึงมีหนังสือ
ที่ ผคจ. (สสต.,สสภ.) (PIT – ๕๐๘) ๑๔/๒๕๔๒ ลงวันที่ ๒๗ สิงหาคม ๒๕๔๒ แจ้งให้
ผู้ฟ้องคดีชะลอการก่อสร้างไว้ก่อน และผู้ฟ้องคดีได้มีหนังสือ ที่ PIT – ๕๐๘ (๑-๒๙/๕๒)
ลงวันที่ ๓๐ สิงหาคม ๒๕๔๒ แจ้งนายช่างโครงการของผู้ถูกฟ้องคดีว่า ผู้ฟ้องคดียินดีชะลอ
การก่อสร้างตามที่ผู้ถูกฟ้องคดีสั่งการ แต่ขอสงวนสิทธิ์ขยายอายุสัญญาจ้างตั้งแต่วันเริ่มงาน
ก่อสร้างตามสัญญาจนถึงวันที่ผู้ฟ้องคดีสั่งให้ผู้ฟ้องคดีเริ่มงานอีกครั้งหนึ่ง และขอให้
ผู้ฟ้องคดีจ่ายเงินชดเชยความเสียหายที่เกิดขึ้นจากการที่ผู้ฟ้องคดีต้องจ้างแรงงาน
ศาลปกครองสูงสุด
25 พ.ย. 2557
ศาลปกครองสูงสุด
/เช่าเครื่องจักรกล...

==หน้า 43==
๔๓
เช่าเครื่องจักรกล ซื้อท่อและอุปกรณ์ท่อ ค่าใช้จ่ายเงินเดือน และอื่นๆ ซึ่งผู้ฟ้องคดีขอคิด
ค่าเสียหายเป็นค่าใช้จ่ายส่วนกลางในการบริหารงานก่อสร้างวันละ ๑๐,๐๐๐ บาท ค่าใช้จ่าย
งานก่อสร้างจำนวน ๓ ชุด ชุดละ ๔๗,๗๐๐ บาท คิดเป็นค่าใช้จ่ายวันละ ๑๔๓,๑๐๐ บาท
รวมเป็นค่าเสียหายจากการชะลอการก่อสร้างเป็นเงินวันละ ๑๕๓,๑๐๐ บาท โดยผู้ถูกฟ้องคดี
จะต้องจ่ายเงินชดเชยค่าเสียหายจำนวนดังกล่าว นับจากวันที่ผู้ถูกฟ้องคดีสั่งเริ่มงานตามสัญญา
จนถึงวันที่ผู้ถูกฟ้องคดีสั่งให้ผู้ฟ้องคดีเริ่มงานได้ใหม่อีกครั้งหนึ่ง ท้ายหนังสือฉบับนี้ผู้ฟ้องคดี
แจ้งด้วยว่า หากผู้ถูกฟ้องคดีอนุญาดให้ผู้ฟ้องคดีเข้าดำเนินการก่อสร้างในวงเวียนใหญ่และ
ถนนเพชรเกษมได้ ๒ ชุด ภายในวันที่ ๑๕ กันยายน ๒๕๔๒ แล้วจะทำให้ผู้ฟ้องคดีได้รับ
ความเสียหายน้อยลง และผู้ฟ้องคดียินดีจะปรับปรุงแผนงานย่อยใหม่ โดยจะคิดค่าเสียหาย
จากการชะลอการก่อสร้างในถนนอินทรพิทักษ์เพียงถนนเดียว แต่ขอสงวนสิทธิ์ขยายอายุสัญญาจ้าง
ในถนนอินทรพิทักษ์ ต่อมา ผู้ถูกฟ้องคดีได้มีหนังสือ ด่วนมาก ที่ มท ๕๔๕๐-๑-๒.๓/๓๒๓๙
ลงวันที่ ๓ กันยายน ๒๕๔๒ ถึงกรุงเทพมหานคร ขอทบทวนการชะลอการก่อสร้างวางท่อประปา
โดยแจ้งว่าหากชะลอโครงการดังกล่าวออกไปจะเกิดความเสียหายอย่างมาก เพราะโครงการ
ดังกล่าวได้ชะลอมาแล้วถึง ๒ ปี นอกจากนี้ ผู้ถูกฟ้องคดีมีภาระผูกพันเงินกู้จาก OECF
และได้ว่าจ้างผู้ฟ้องคดีไว้แล้ว โดยจะขอลงมือขุดวางท่อก่อนเฉพาะในถนนเพชรเกษม
ซึ่งไม่มีการปรับปรุงผิวจราจร และเปิดบ่อดันท่อลอดบริเวณวงเวียนใหญ่ซึ่งไม่กีดขวาง
ผิวจราจร โดยจะเริ่มลงมือก่อสร้างตั้งแต่วันที่ ๑๕ กันยายน ๒๕๔๒ เป็นต้นไป หากผู้ถูกฟ้องคดี
ไม่สามารถมอบพื้นที่ให้ผู้ฟ้องคดีดำเนินการก่อสร้างตามเงื่อนไขของสัญญาแล้วผู้ฟ้องคดี
จะเรียกค่าเสียหายจากผู้ถูกฟ้องคดีเป็นค่าเตรียมงานที่ได้ดำเนินการไปแล้ว ต่อมา วันที่
๕ ตุลาคม ๒๕๔๒ ได้มีการประชุมเพื่อทบทวนการชะลอโครงการของผู้ถูกฟ้องคดี โดยมีตัวแทน
ของกรุงเทพมหานคร คณะกรรมการจัดระบบการจราจรทางบก ตำรวจท้องที่ การไฟฟ้านครหลวง
พร้อมทั้งตัวแทนของผู้ฟ้องคดีและผู้ถูกฟ้องคดีเข้าร่วมประชุมด้วย และที่ประชุมได้มีมติเห็นชอบ
ให้ผู้ถูกฟ้องคดีดำเนินการก่อสร้างตามรูปแบบและวิธีการเดิมที่อนุญาตไว้ โดยในถนนเพชรเกษม
ให้ลงมือได้ทันทีที่ได้ประสานงานกับกองบัญชาการตำรวจนครบาลเหนือและคณะกรรมการ
จัดระบบการจราจรทางบก แต่วันที่ ๒๗ พฤศจิกายน ๒๕๔๒ ถึงวันที่ ๑๑ ธันวาคม ๒๕๔๒
ให้ระงับการก่อสร้างไว้ชั่วคราว บริเวณวงเวียนใหญ่อนุญาตให้เปิดหลุมดันท่อลอดได้
๑ หลุม ก่อน โดยประสานงานกับกองสวนสาธารณะก่อนเข้าเริ่มงาน และให้ปิดหลุมซ่อมแซม
ผิวจราจรและสิ่งเสียหายให้เรียบร้อยสวยงามในวันที่ ๒๗ พฤศจิกายน ๒๕๔๒ สำหรับ
งานส่วนที่เหลือให้ดำเนินการต่อในเดือนมกราคม ๒๕๔๓ ในถนนอินทรพิทักษ์ให้เริ่มงาน
ศาลปกครองสูงสุด
25 พ.ย. 2557
ศาลปกครองสูงสุด
/ภายหลัง...

==หน้า 44==
๔๔
ภายหลังเดือนธันวาคม ๒๕๔๒ โดยต้องได้รับความเห็นชอบจากที่ประชุมร่วมกันระหว่าง
กองบัญชาการตำรวจนครบาลเหนือและคณะกรรมการจัดระบบการจราจรทางบก ต่อมา
กองบัญชาการตำรวจนครบาลได้มีหนังสือ ที่ ตช ๐๐๑๑.๑๔๓/๒๔๒๑๔ ลงวันที่ ๑๕ ตุลาคม ๒๕๔๒
ถึงผู้อำนวยการกองประสานระบบการจราจร กรุงเทพมหานคร ว่า เมื่อวันที่ ๑๓ ตุลาคม ๒๕๔๒
กองบัญชาการตำรวจนครบาลได้จัดการหารือการจราจรระหว่างการก่อสร้างวางท่อประปา
และบ่อพักสายไฟฟ้าใต้ดินในถนนอินทรพิทักษ์ และถนนเพชรเกษม โดยมีตัวแทนของผู้ถูกฟ้องคดี
การไฟฟ้านครหลวง กองประสานระบบการจราจร กรุงเทพมหานคร กองบัญชาการตำรวจนครบาล
และผู้ฟ้องคดี เข้าร่วมหารือ ซึ่งผู้ร่วมหารือเห็นชอบให้ดำเนินการได้ แต่ขอให้ปรับช่วงเวลา
ดำเนินการเป็นตั้งแต่เวลา ๒๒ นาฬิกา ถึงเวลา ๕ นาฬิกา ซึ่งผู้ฟ้องคดีรับดำเนินการ
ตามเงื่อนไขที่กล่าวมาแล้วทั้งหมด และตามเอกสารที่ผู้ถูกฟ้องคดีได้ยื่นเพิ่มเติมต่อศาลแพ่ง
ปรากฏว่า ผู้ฟ้องคดีได้มีหนังสือ ที่ PIT – ๕๐๘ (๑-๑๐๐/๔๓) ลงวันที่ ๑๐ กรกฎาคม ๒๕๔๓
ถึงนายช่างโครงการของผู้ถูกฟ้องคดีขอเบิกเงินชดเชยค่าใช้จ่ายที่เกิดจากการที่ผู้ฟ้องคดี
เพิ่มแรงงานและเครื่องจักร อันเป็นผลจากการเปลี่ยนแปลงช่วงเวลาก่อสร้างจำนวน
๑๐,๓๐๔,๑๐๔.๗๕ บาท โดยค่าเสียหายดังกล่าวผู้ฟ้องคดีคำนวณมาจากร้อยละ ๒๕
ของค่าแรงงานและค่าเครื่องจักรกล ซึ่งผู้ฟ้องคดีอ้างว่าเป็นค่าแรงงานและค่าเครื่องจักรกล
ที่ผู้ฟ้องคดียื่นในการประกวดราคาตามสัญญาเลขที่ PIT – ๕๐๘ ลงวันที่ ๒๙ มิถุนายน ๒๕๔๒
หลังจากนั้น ผู้ถูกฟ้องคดีได้มีหนังสือ ที่ ผคจ. (สสต.,สสภ.) (PIT – ๕๐๘) ๑๘/๒๕๔๒
ลงวันที่ ๒๒ ตุลาคม ๒๕๔๒ แจ้งให้ผู้ฟ้องคดีเริ่มงานก่อสร้างในถนนเพชรเกษมได้ตั้งแต่วันที่
๒๐ ตุลาคม ๒๕๔๒ และในถนนอินทรพิทักษ์ตั้งแต่วันที่ ๗ มกราคม ๒๕๔๓ และผู้ฟ้องคดี
ได้มีหนังสือ ที่ PIT – ๕๐๘ (๑-๕๗/๔๓) ลงวันที่ ๑๒ มกราคม ๒๕๔๓ ถึงนายช่างโครงการ
ของผู้ถูกฟ้องคดี ขอขยายระยะเวลาก่อสร้างในเส้นทางที่ ๒ (ถนนเพชรเกษมและถนนอินทรพิทักษ์)
จำนวน ๑๗๗ วัน คณะกรรมการตรวจการจ้างงานก่อสร้างวางท่อประปาตามสัญญาจ้าง
เลขที่ PIT – ๕๐๘ จึงจัดให้มีการประชุมเมื่อวันที่ ๑๙ มกราคม ๒๕๔๓ โดยมีกรรมการ
ผู้จัดการของผู้ฟ้องคดีเข้าร่วมประชุมด้วย ที่ประชุมพิจารณาแล้วเห็นว่า ผู้ถูกฟ้องคดี
ได้แจ้งให้ผู้ฟ้องคดีชะลอการก่อสร้างเมื่อวันที่ ๒๗ สิงหาคม ๒๕๔๒ มีผลให้ผู้ฟ้องคดีต้องระงับ
การก่อสร้าง โดยมิใช่ความผิดของผู้ฟ้องคดี จึงมีมติให้ขยายระยะเวลาก่อสร้างในเส้นทางที่ ๒
จำนวน ๑๓๓ วัน นับถัดจากวันสิ้นสุดระยะเวลาก่อสร้างเดิม คือ วันที่ ๑๖ สิงหาคม ๒๕๔๓
จึงสิ้นสุดระยะเวลาก่อสร้างใหม่ในวันที่ ๒๗ ธันวาคม ๒๕๔๓ โดยไม่ให้คิดค่าเสียหายใดๆ
และผู้ฟ้องคดีก็ได้ยืนยันตามมติของคณะกรรมการตรวจการจ้างให้โครงการก่อสร้างวาง
ศาลปกครองสูงสุด
25 พ.ย. 2557
ศาลปกครองสูงสุด
/ท่อประปา...

==หน้า 45==
๔๕
ท่อประปาสัญญาเลขที่ PIT – ๕๐๘ เพื่อสรุปเรื่องเสนอขออนุมัติต่อไป ต่อมา ผู้ฟ้องคดีได้มี
หนังสือ ที่ PIT – ๕๐๘ (๑-๖๕/๔๓) ลงวันที่ ๒๖ มกราคม ๒๕๔๓ แจ้งนายช่างโครงการของ
ผู้ถูกฟ้องคดี เพื่อขอยืนยันขยายอายุสัญญาจ้างตามมติคณะกรรมการตรวจการจ้าง และ
ขอคิดราคาค่างานเพิ่มเติมจากสัญญาเฉพาะค่าสำนักงานสนามชั่วคราว (Mobilization
ตามอัตราค่างานในสัญญาต่อวัน เฉพาะ Temporary Facilities) วันละ ๒,๕๐๐ บาท และผู้ฟ้องคดี
ได้มีหนังสืออีกฉบับหนึ่งเลขที่ PIT – ๕๐๘ (๑-๖๕/๔๓) ลงวันที่ ๒๖ มกราคม ๒๕๔๓ แจ้ง
นายช่างโครงการของผู้ถูกฟ้องคดีขอยืนยันขยายอายุสัญญาจ้างตามมติคณะกรรมการ
ตรวจการจ้าง โดยไม่คิดค่าใช้จ่ายใดๆ ทั้งสิ้น จากนั้นผู้ถูกฟ้องคดีได้มีหนังสือ ที่ ผคจ (สสต. สสภ.)
(PIT – ๕๐๘) ๓๔/๒๕๔๓ ลงวันที่ ๑๔ มีนาคม ๒๕๔๓ แจ้งให้ผู้ฟ้องคดีเข้าเริ่มงานก่อสร้าง
ในถนนวงเวียนใหญ่ เส้นทางที่ ๑ ตั้งแต่วันที่ ๒ เมษายน ๒๕๔๓ เป็นต้นไป ซึ่งตามสัญญาจ้างนี้
มีงานดันท่อลอดใต้ถนน ๔ แห่ง จำนวน ๘ บ่อ โดยแบบแปลนระบุความลึกหลังท่อไว้มากกว่า
หรือเท่ากับ ๓ เมตร ( > ๓ เมตร) ในการดันท่อลอดใต้ถนนแห่งแรก ผู้ฟ้องคดีได้ดันท่อลอด
ใต้ถนนชนท่อประปาเดิมแตก สำนักงานประปาสาขาตากสิน ได้มีหนังสือ ที่ มท ๕๔๔๐-๔-๒/๓๐๖
ลงวันที่ ๑๙ มิถุนายน ๒๕๔๓ แจ้งให้ผู้ฟ้องคดีชำระค่าเสียหายเป็นเงิน ๒๒๒,๒๘๙.๓๘ บาท
ผู้ฟ้องคดีจึงมีหนังสือ ที่ PIT – ๕๐๘ (๑-๙๗/๔๓) ลงวันที่ ๒๖ มิถุนายน ๒๕๔๓ ถึงนายช่าง
โครงการของผู้ถูกฟ้องคดี ขอให้ยกเว้นค่าเสียหายจำนวนดังกล่าว โดยในหนังสือฉบับนี้
ผู้ฟ้องคดีได้แจ้งด้วยว่า ผู้ฟ้องคดีมีค่าใช้จ่ายที่เพิ่มขึ้นจากการซ่อมท่อประปาที่แตกเป็นเงิน
๖๐๐,๐๐๐ บาท และค่าใช้จ่ายที่เพิ่มขึ้นในการใช้อุปกรณ์ท่อเพื่อหลบท่อประปาเดิมที่ขวาง
แนววางท่อประปาที่วางใหม่เป็นเงิน ๔๐๐,๐๐๐ บาท รวมเป็นค่าใช้จ่ายในการแก้ไขปัญหาจาก
การที่ผู้ถูกฟ้องคดีกำหนดระดับความลึกหลังท่อที่ผิดพลาดเป็นเงินทั้งหมด ๑,๐๐๐,๐๐๐ บาท
ซึ่งผู้ฟ้องคดีจะขอชดเชยค่าเสียหายจำนวนดังกล่าวจากผู้ถูกฟ้องคดี ต่อมา ผู้ถูกฟ้องคดี
โดยสำนักงานประปาสาขาตากสินได้ลดค่าเสียหายลงเหลือจำนวน ๑๕๙,๙๗๑.๗๐ บาท
ผู้ฟ้องคดีได้ชำระเงินจำนวนดังกล่าวให้สำนักงานประปาสาขาตากสินแล้วตามใบเสร็จรับเงิน
เลขที่ ๒๐๓๖๗๖ เมื่อวันที่ ๑๐ สิงหาคม ๒๕๔๓ และผู้ฟ้องคดีได้มีหนังสือ ที่ PIT – ๕๐๘
(๑-๙๓/๔๓) ลงวันที่ ๒๖ มิถุนายน ๒๕๔๓ ที่ PIT – ๕๐๘ (๑ – ๔๔/๔๓) ลงวันที่ ๒๖
มิถุนายน ๒๕๔๓ และที่ PIT ๕๐๘ (๑-๙๕/๔๓) ลงวันที่ ๒๖ มิถุนายน ๒๕๔๓
ถึงนายช่างโครงการของผู้ถูกฟ้องคดี ขอดันท่อประปาลึกกว่าแบบแปลนที่ระดับความลึก
๔.๕๐ เมตร โดยเสนอราคาค่างานเพิ่มเติมจากสัญญาโดยไม่ขอเปลี่ยนแปลงระยะเวลา
ก่อสร้าง ในเส้นทางถนนรอบวงเวียนใหญ่ไปสะพานนวจำเนียรราคาเมตรละ ๙๐,๐๐๐ บาท
ศาลปกครองสูงสุด
25 พ.ย. 2557
ศาลปกครองสูงสุด
/ในเส้นทาง...

==หน้า 46==
๔๖
ในเส้นทางถนนอินทรพิทักษ์จากเชิงสะพานนวจำเนียรถึงวงเวียนใหญ่ราคาเมตรละ
๘๕,๐๐๐ บาท ในเส้นทางถนนรอบวงเวียนใหญ่ไปสะพานพระพุทธยอดฟ้าจุฬาโลก ราคาเมตรละ
๖๗,๐๐๐ บาท ผู้ถูกฟ้องคดีได้มีหนังสือ ที่ ผคจ. (สสต.,สสภ.) ๗๙/๒๕๔๓ ลงวันที่
๒๙ มิถุนายน ๒๕๔๓ แจ้งผู้ฟ้องคดีว่า แบบแปลนที่กำหนดเป็นเพียงแนวทางเพื่อความสะดวก
ของผู้ฟ้องคดีเท่านั้น ผู้ฟ้องคดีจะต้องดำเนินการให้เป็นไปตามวัตถุประสงค์ของแบบแปลน
และเงื่อนไขสัญญา โดยผู้ฟ้องคดีต้องรับผิดชอบค่าใช้จ่ายที่เกิดขึ้นทั้งหมด และผู้ฟ้องคดี
จะใช้ความผิดพลาดหรือบกพร่องของแบบแปลนมาเรียกร้องค่าใช้จ่ายเพิ่มเติมจากผู้ถูกฟ้องคดี
ไม่ได้ ทั้งยังเป็นหน้าที่ความรับผิดชอบของผู้ฟ้องคดีซึ่งจะต้องหาข้อมูลต่างๆ ที่จะมีผลต่อ
งานก่อสร้างและจัดทำ SHOP DRAWING เสนอต่อนายช่างโครงการเพื่อตรวจสอบให้ความ
เห็นชอบก่อนเริ่มดำเนินการก่อสร้าง ทั้งนี้ เป็นไปตามเงื่อนไขในเอกสารประกวดราคาเล่มที่ ๒
ภาคที่ ๑ BIDDING DOCUMENTS VOLUME II OF IV STANDARD SPECIFICATIONS (PART I)
ข้อ ๑.๔ เรื่อง ความคลาดเคลื่อน ความขาดตกบกพร่องหรือความผิดพลาด ในแบบแปลน
และรายละเอียดประกอบแบบ (DISCREPANCIES, OMISSIONS OR ERRORS ON
THE DRAWINGS AND STANDARD SPECIFICATIONS) และระดับความลึกหลังท่อ
ที่ต้องการให้ดันท่อประปาลอดใต้ถนนที่ปรากฏในแบบแปลนมีเครื่องหมายกำกับไว้
อย่างชัดเจนว่าต้องดันท่อประปาลอดใต้ถนนในระดับความลึกที่มากกว่าหรือเท่ากับความลึก
ตามแบบ จึงเป็นหน้าที่ของผู้ฟ้องคดีที่จะกำหนดระดับความลึกที่เหมาะสมใน SHOP DRAWING
โครงการจึงไม่ขัดข้องในการที่ผู้ฟ้องคดีจะดันท่อลอดใต้ถนนที่ระดับความลึกตามที่ขออนุมัติ
แต่ผู้ถูกฟ้องคดีไม่อาจพิจารณาค่าใช้จ่ายที่เพิ่มเติมจากสัญญาจ้างให้ผู้ฟ้องคดีได้ ผู้ฟ้องคดี
จึงได้มีหนังสือ ที่ PIT – ๕๐๘ (๑-๙๘/๔๓) ลงวันที่ ๓ กรกฎาคม ๒๕๔๓ ขอความเป็นธรรม
กรณีผู้ถูกฟ้องคดีไม่พิจารณาค่าใช้จ่ายที่เพิ่มขึ้นให้แก่ผู้ฟ้องคดีเนื่องจากดันท่อประปา
ลึกกว่าแบบแปลน ผู้ฟ้องคดีโดยผู้อำนวยการโครงการมีหนังสือ ที่ มท ๕๔๕๐-๑-๒.๓/๓๐๔๗
ลงวันที่ ๒๑ กรกฎาคม ๒๕๔๓ แจ้งผู้ฟ้องคดีว่า การวางท่อประปาที่ระบุไว้ในแบบแปลนเป็นเพียง
แนวทางในการก่อสร้างเท่านั้น สำหรับการก่อสร้างจริง ผู้ฟ้องคดีจะต้องเสนอ SHOP DRAWING
แสดงวิธีการก่อสร้าง ตำแหน่งของท่อที่จะวาง ระดับของผิวจราจร สาธารณูปโภคและ
สิ่งก่อสร้างที่เกี่ยวข้องทั้งหมดไปให้นายช่างโครงการพิจารณาก่อนการก่อสร้าง โดยค่าใช้จ่าย
ที่เกิดขึ้นทั้งหมดเป็นของผู้ฟ้องคดี ต่อมา ผู้ฟ้องคดีได้มีหนังสือ ที่ PIT – ๕๐๘ (๑-๑๐๓/๔๓)
ลงวันที่ ๒๗ กรกฎาคม ๒๕๔๓ ถึงผู้ถูกฟ้องคดีขอค่างานดันท่อลอดใต้ถนนเพิ่มอีกครั้งหนึ่ง
ผู้ถูกฟ้องคดีจึงจัดให้มีการประชุมเมื่อวันที่ ๗ สิงหาคม ๒๕๔๓ และมีความเห็นว่า ตามแบบแปลน
ศาลปกครองสูงสุด
25 พ.ย. 2557
ศาลปกครองสูงสุด
/ก่อสร้าง...

==หน้า 47==
๔๗
ก่อสร้างได้กำหนดการดันท่อลอดใต้ถนนไว้ที่ระดับ > ๓ เมตร และข้อ ๑.๔ ของเอกสาร
ประกวดราคา เล่มที่ ๒ ภาคที่ ๑ BIDDING DOCUMENTS VOLUME II OF IV STANDARD
SPECIFICATIONS (PART I) กำหนดว่า ผู้ฟ้องคดีไม่อาจเรียกร้องความเสียหายที่เกิดจาก
ความผิดพลาดบกพร่องของแบบแปลนได้ จึงไม่อาจพิจารณาเพิ่มค่างานให้แก่ผู้ฟ้องคดีได้
และได้มีหนังสือ ที่ ผคจ. (สสต., สสภ.) (PIT – ๕๐๘) ๙๖/๒๕๔๓ ลงวันที่ ๘ สิงหาคม ๒๕๔๓ แจ้งให้
ผู้ฟ้องคดีทราบความเห็นดังกล่าว หลังจากนั้น ผู้ฟ้องคดีได้มีหนังสือ ที่ PIT – ๕๐๘ (๑-๑๓๓/๔๔)
ลงวันที่ ๑๙ กุมภาพันธ์ ๒๕๔๔ ขอให้ผู้ถูกฟ้องคดีพิจารณาชดเชยค่าใช้จ่ายที่เพิ่มขึ้นจากการที่
ผู้ถูกฟ้องคดีสั่งให้ชะลอการก่อสร้างเป็นเงิน ๕,๙๕๙,๐๐๐ บาท ชดเชยค่าใช้จ่ายที่เพิ่มขึ้น
จากการที่ผู้ถูกฟ้องคดีสั่งให้ผู้ฟ้องคดีลดชั่วโมงการทำงานวันละ ๑ ชั่วโมง เป็นเงิน ๕,๕๕๗,๒๐๐ บาท
และชดเชยค่าใช้จ่ายที่เพิ่มขึ้นจากการที่ผู้ฟ้องคดีต้องดันท่อลอดใต้ถนนในระดับความลึกกว่า
ที่แบบกำหนดเป็นเงิน ๑,๘๔๔,๐๐๐ บาท รวมเป็นค่าเสียหายทั้งสิ้นจำนวน ๑๓,๓๖๐,๒๐๐ บาท
แต่ผู้ถูกฟ้องคดีเพิกเฉย ผู้ฟ้องคดีจึงนำคดีไปฟ้องต่อศาลแพ่งเมื่อวันที่ ๒๗ กรกฎาคม ๒๕๔๔
ขอให้ศาลมีคำพิพากษาให้ผู้ถูกฟ้องคดีชำระเงินให้แก่ผู้ฟ้องคดีจำนวน ๑๓,๙๗๘,๑๑๐ บาท
และดอกเบี้ยในอัตราร้อยละ ๗.๕ ต่อปี จากต้นเงินจำนวน ๑๓,๓๖๐,๒๐๐ บาท นับถัดจาก
วันฟ้องเป็นต้นไปจนกว่าจะชำระเสร็จ และให้ผู้ถูกฟ้องคดีชำระค่าฤชาธรรมเนียมและ
ค่าทนายความในอัตราอย่างสูงแทนผู้ฟ้องคดี และต่อมาคดีนี้ได้โอนมาเป็นคดีของศาลปกครองชั้นต้น
ตามมาตรา ๑๐ วรรคหนึ่ง (๒) แห่งพระราชบัญญัติว่าด้วยการวินิจฉัยชี้ขาดอำนาจหน้าที่
ระหว่างศาล พ.ศ. ๒๕๔๒ ซึ่งศาลปกครองชั้นต้นพิจารณาแล้วเห็นว่า ผู้ถูกฟ้องคดีไม่ต้องรับผิด
ชดใช้ค่าเสียหายจากการที่ผู้ถูกฟ้องคดีสั่งให้ผู้ฟ้องคดีชะลอการก่อสร้าง และไม่ต้องรับผิด
ใช้ค่าเสียหายจากการเปลี่ยนแปลงเวลาการก่อสร้าง แต่กรณีที่ผู้ฟ้องคดีต้องดันท่อลอดใต้ถนน
ที่ระดับความลึก ๔.๕๐ เมตร ผู้ถูกฟ้องคดีควรชดเชยค่าใช้จ่ายที่เพิ่มขึ้น จึงพิพากษาให้ผู้ถูกฟ้องคดี
ชำระเงินแก่ผู้ฟ้องคดีจำนวน ๔๘๖,๔๐๐ บาท ต่อมา คู่กรณีทั้งสองฝ่ายไม่เห็นพ้องด้วย
จึงอุทธรณ์คำพิพากษาดังกล่าว
คดีมีประเด็นที่ต้องวินิจฉัยตามอุทธรณ์ของผู้ฟ้องคดีและผู้ถูกฟ้องคดีว่า
ผู้ถูกฟ้องคดีต้องรับผิดชดใช้ค่าเสียหายแก่ผู้ฟ้องคดี ซึ่งประกอบด้วย ค่าใช้จ่ายที่เพิ่มขึ้น
จากการที่ผู้ถูกฟ้องคดีสั่งให้ชะลอการก่อสร้าง ค่าใช้จ่ายที่เพิ่มขึ้นจากการที่ผู้ถูกฟ้องคดี
สั่งให้ผู้ฟ้องคดีลดชั่วโมงการทำงานวันละ ๑ ชั่วโมง และค่าใช้จ่ายที่เพิ่มขึ้นจากการที่
ผู้ฟ้องคดีต้องดันท่อลอดใต้ถนนในระดับความลึกกว่าที่แบบกำหนดหรือไม่ เพียงใด
ศาลปกครองสูงสุด
25 พ.ย. 2557
ศาลปกครองสูงสุด
/และผู้ฟ้องคดี...

==หน้า 48==
๔๘
และผู้ฟ้องคดีต้องรับผิดกรณีที่ได้ดันท่อลอดใต้ถนนชนท่อประปาของสำนักงานประปา
สาขาตากสินหรือไม่ เพียงใด
คดีนี้ข้อเท็จจริงปรากฏว่า ผู้ถูกฟ้องคดีได้ทำสัญญาว่าจ้างผู้ฟ้องคดีให้
ดำเนินการก่อสร้างวางท่อประปาและงานอื่นที่เกี่ยวข้อง ซึ่งตามสัญญากำหนดให้มีระยะเวลา
การทำงาน ๔๐๐ วัน เริ่มงานวันที่ ๑๔ กรกฎาคม ๒๕๔๒ สิ้นสุดวันที่ ๑๖ สิงหาคม ๒๕๔๓
โดยใช้มาตรการ N คือ ให้มีการก่อสร้างในเวลากลางคืนตั้งแต่เวลา ๒๑ นาฬิกา ถึงเวลา
๕ นาฬิกา เป็นเวลาทำงานรวม ๘ ชั่วโมง ซึ่งหลังจากผู้ฟ้องคดีได้กำหนดแผนงาน
วางท่อประปาแล้ว ผู้ถูกฟ้องคดีกลับมีหนังสือแจ้งให้ผู้ฟ้องคดีชะลองานก่อสร้างไว้ก่อน
จากนั้นที่ประชุมกองบัญชาการตำรวจนครบาลได้ให้ปรับช่วงเวลาดำเนินการเป็นตั้งแต่
เวลา ๒๒ นาฬิกา ถึงเวลา ๕ นาฬิกา และผู้ถูกฟ้องคดีได้แจ้งให้ผู้ฟ้องคดีเริ่มงาน
ก่อสร้างในถนนเพชรเกษมได้ตั้งแต่วันที่ ๒๐ ตุลาคม ๒๕๔๒ ในถนนอินทรพิทักษ์ตั้งแต่
วันที่ ๗ มกราคม ๒๕๔๓ และในถนนวงเวียนใหญ่ เส้นทางที่ ๑ ตั้งแต่วันที่ ๒ เมษายน
๒๕๔๓ และต่อมาระหว่างการก่อสร้าง ปรากฏว่าแบบแปลนระบุความลึกหลังท่อไว้ > ๓ เมตร
แต่เมื่อดำเนินการตามแบบแปลนดังกล่าวกลับชนกับท่อประปาอื่น ผู้ฟ้องคดีจึงต้อง
ดันท่อประปาที่ระดับความลึก ๔.๕๐ เมตร และได้ขอให้ผู้ถูกฟ้องคดีพิจารณาชดเชย
ค่าใช้จ่ายที่เพิ่มขึ้น ๓ รายการ คือ ค่าเสียหายจากการที่ผู้ถูกฟ้องคดีสั่งให้ชะลอการก่อสร้าง
เป็นเงิน ๕,๙๕๙,๐๐๐ บาท ค่าเสียหายจากการที่ผู้ถูกฟ้องคดีสั่งให้ผู้ฟ้องคดีลดชั่วโมง
การทำงานวันละ ๑ ชั่วโมง เป็นเงิน ๕,๕๕๗,๒๐๐ บาท และค่าเสียหายจากการที่ผู้ฟ้องคดี
ต้องดันท่อลอดใต้ถนนในระดับความลึกกว่าที่แบบกำหนดเป็นเงิน ๑,๘๔๔,๐๐๐ บาท
คดีจึงมีประเด็นที่ต้องวินิจฉัยประการแรกว่า ผู้ฟ้องคดีสมควรได้รับ
ค่าเสียหายจากการที่ผู้ถูกฟ้องคดีสั่งให้ชะลอการก่อสร้างหรือไม่ เพียงใด
พิเคราะห์แล้วเห็นว่า สัญญาพิพาทมีกำหนดเวลาก่อสร้าง ๔๐๐ วัน โดยให้เริ่ม
การงานในวันที่ ๑๔ กรกฎาคม ๒๕๔๒ และให้แล้วเสร็จภายในวันที่ ๑๖ สิงหาคม ๒๕๔๓
ซึ่งต่อมาผู้ฟ้องคดีได้กำหนดแผนงานวางท่อประปาในถนนวงเวียนใหญ่ระหว่างวันที่
๑๖ กรกฎาคม ๒๕๔๒ ถึงวันที่ ๑๐ เมษายน ๒๕๔๓ และในถนนอินทรพิทักษ์และถนนเพชรเกษม
ระหว่างวันที่ ๑๔ กรกฎาคม ๒๕๔๒ ถึงวันที่ ๑๖ สิงหาคม ๒๕๔๓ โดยผู้อำนวยการโครงการ
ของผู้ถูกฟ้องคดีได้ลงนามอนุมัติแผนงานดังกล่าวแล้ว ระหว่างนั้น สำนักการโยธา กรุงเทพมหานคร
ได้ขอความร่วมมือให้ผู้ถูกฟ้องคดีชะลอโครงการดังกล่าวไว้ ผู้ถูกฟ้องคดีจึงมีหนังสือลงวันที่
๒๗ สิงหาคม ๒๕๔๒ แจ้งให้ผู้ฟ้องคดีชะลอการก่อสร้างไว้ก่อน และหลังจากนั้นผู้ถูกฟ้องคดี
ศาลปกครองสูงสุด
25 พ.ย. 2557
ศาลปกครองสูงสุด
/ได้มีหนังสือ...

==หน้า 49==
๔๙
ได้มีหนังสือลงวันที่ ๒๒ ตุลาคม ๒๕๔๒ แจ้งให้ผู้ฟ้องคดีเริ่มงานก่อสร้างในถนนเพชรเกษม
ได้ตั้งแต่วันที่ ๒๐ ตุลาคม ๒๕๔๒ และในถนนอินทรพิทักษ์ตั้งแต่วันที่ ๗ มกราคม ๒๕๔๓
และได้มีหนังสือลงวันที่ ๑๔ มีนาคม ๒๕๔๓ แจ้งให้ผู้ฟ้องคดีเข้าเริ่มงานก่อสร้าง
ในถนนวงเวียนใหญ่ เส้นทางที่ ๑ ตั้งแต่วันที่ ๒ เมษายน ๒๕๔๓ เป็นต้นไป จากข้อเท็จจริงข้างต้น
เห็นได้ว่า หลังจากได้ทำสัญญาพิพาทแล้ว ผู้ฟ้องคดีก็ได้จัดทำแผนงานการก่อสร้างโดยจะ
เริ่มทำงานตั้งแต่วันที่ ๑๖ กรกฎาคม ๒๕๔๒ เป็นต้นไป แต่เมื่อต่อมาผู้ถูกฟ้องคดีได้มีคำสั่ง
ให้ชะลอการก่อสร้างไว้ ย่อมเป็นเหตุให้แผนการทำงานของผู้ฟ้องคดีหยุดชะงักลง โดยเฉพาะ
อย่างยิ่งเมื่อผู้ฟ้องคดีได้จัดทำแผนให้เริ่มทำงานตั้งแต่วันที่ ๑๖ กรกฎาคม ๒๕๔๒ แต่ผู้ถูกฟ้องคดี
ได้มีคำสั่งให้ชะลอการก่อสร้างในวันที่ ๒๗ สิงหาคม ๒๕๔๒ ซึ่งล่วงเวลาที่เริ่มงานมากว่าเดือนเศษ
จึงน่าเชื่อว่าผู้ฟ้องคดีได้จัดเตรียมแรงงาน วัสดุ ตลอดจนเครื่องจักรไว้แล้ว รวมถึงอาจได้
ดำเนินการไปแล้วบางส่วน เมื่อมีคำสั่งให้ชะลอการก่อสร้างออกไปดังกล่าว ผู้ฟ้องคดีจึงย่อมจะ
ได้รับความเสียหายจากการจัดเตรียมและสำรองแรงงาน และสำรองวัสดุเพื่อรอคำสั่ง
ให้เข้าดำเนินการใหม่อีกครั้งหนึ่ง จึงถือได้ว่าเป็นกรณีที่ผู้ถูกฟ้องคดีไม่สามารถปฏิบัติตาม
สัญญาได้ โดยไม่สามารถส่งมอบพื้นที่ทำงานให้แก่ผู้ฟ้องคดี ซึ่งในกรณีนี้ ผู้ฟ้องคดีได้มี
หนังสือ ที่ PIT – ๕๐๘ (๑-๒๔/๔๒) ลงวันที่ ๓๐ สิงหาคม ๒๕๔๒ แจ้งนายช่างโครงการของ
ผู้ถูกฟ้องคดีว่า ผู้ฟ้องคดียินดีชะลอการก่อสร้าง แต่ขอสงวนสิทธิ์ขยายอายุสัญญาจ้าง และขอให้
ผู้ถูกฟ้องคดีจ่ายเงินชดเชยความเสียหายที่เกิดขึ้น เป็นค่าใช้จ่ายส่วนกลางในการบริหารงานก่อสร้าง
วันละ ๑๐,๐๐๐ บาท ค่าใช้จ่ายงานก่อสร้างวันละ ๑๔๓,๑๐๐ บาท รวมเป็นเงินวันละ
๑๕๓,๑๐๐ บาท โดยผู้ถูกฟ้องคดีจะต้องจ่ายเงินชดเชยค่าเสียหาย นับจากวันที่ผู้ถูกฟ้องคดี
สั่งเริ่มหยุดงานตามสัญญาจนถึงวันที่ผู้ถูกฟ้องคดีสั่งให้ผู้ฟ้องคดีเริ่มงานได้ใหม่อีกครั้งหนึ่ง
อย่างไรก็ตาม ข้อเท็จจริงต่อมาปรากฏว่าได้มีการประชุมเพื่อทบทวนการชะลอการก่อสร้าง
ในวันที่ ๕ ตุลาคม ๒๕๔๒ ซึ่งมีตัวแทนของผู้ฟ้องคดีและผู้ถูกฟ้องคดีเข้าร่วมประชุมด้วย
ที่ประชุมฯ มีมติเห็นชอบให้ดำเนินการก่อสร้างตามรูปแบบและวิธีการเดิม หลังจากนั้น
ผู้ถูกฟ้องคดีจึงได้มีหนังสือลงวันที่ ๒๒ ตุลาคม ๒๕๔๒ แจ้งให้ผู้ฟ้องคดีเริ่มงาน
ก่อสร้างในถนนเพชรเกษมได้ตั้งแต่วันที่ ๒๐ ตุลาคม ๒๕๔๒ และเริ่มงานก่อสร้าง
ในถนนอินทรพิทักษ์ได้ตั้งแต่วันที่ ๗ มกราคม ๒๕๔๓ เป็นต้นไป ซึ่งผู้ฟ้องคดีได้มีหนังสือ
ลงวันที่ ๑๒ มกราคม ๒๕๔๓ ขอขยายระยะเวลาก่อสร้างในเส้นทางที่ ๒ ดังกล่าวออกไปอีก
๑๗๗ วัน จากนั้นคณะกรรมการตรวจการจ้างฯ ในการประชุมเมื่อวันที่ ๑๙ มกราคม ๒๕๔๓
ซึ่งมีกรรมการผู้จัดการของผู้ฟ้องคดีร่วมประชุมด้วย ได้มีมติให้ขยายระยะเวลาก่อสร้าง
ศาลปกครองสูงสุด
25 พ.ย. 2557
ศาลปกครองสูงสุด
/ในเส้นทาง...

==หน้า 50==
๕๐
ในเส้นทางที่ ๒ ออกไปอีก ๑๓๓ วัน โดยไม่ให้คิดค่าเสียหายจากผู้ถูกฟ้องคดีเนื่องจาก
สาเหตุของการชะลอการก่อสร้าง จากนั้นผู้ฟ้องคดีก็ได้ดำเนินการก่อสร้างกระทั่งทำงานแล้วเสร็จ
ตามสัญญา จากข้อเท็จจริงดังกล่าวเห็นได้ว่า เมื่อผู้ถูกฟ้องคดีไม่สามารถส่งมอบพื้นที่ทำงาน
ให้แก่ผู้ฟ้องคดี อันเป็นเหตุให้ผู้ฟ้องคดีได้รับความเสียหายดังที่กล่าวมาแล้วข้างต้น หากผู้ฟ้องคดี
เห็นว่าการปฏิบัติตามสัญญาพิพาทต่อไปไม่ถูกต้อง ก็ชอบที่จะให้มีการทบทวนสัญญาดังกล่าวได้
แต่ผู้ฟ้องคดีกลับมิได้โต้แย้งหรือให้ทบทวนสัญญา และได้ดำเนินการเข้าก่อสร้างตามสัญญาฯ
ต่อไป แสดงให้เห็นว่า กรณีนี้ผู้ฟ้องคดีเห็นว่าการดำเนินการก่อสร้างต่อไปโดยไม่บอกเลิกสัญญา
จะเป็นคุณต่อผู้ฟ้องคดียิ่งกว่า จึงมิได้บอกเลิกสัญญาแต่ได้ขอสงวนสิทธิ์การขยายระยะเวลา
การก่อสร้างและขอให้ผู้ถูกฟ้องคดีจ่ายเงินชดเชยค่าเสียหายที่เกิดขึ้น ซึ่งกรณีนี้ไม่ปรากฏว่า
ผู้ถูกฟ้องคดีได้ตอบรับแต่อย่างใด ต่อมา เมื่อผู้ถูกฟ้องคดีได้มีหนังสือแจ้งให้ผู้ฟ้องคดีเริ่มงาน
ก่อสร้างได้ตั้งแต่วันที่ ๒๐ ตุลาคม ๒๕๔๒ เป็นต้นไป ในชั้นนี้หากผู้ฟ้องคดีเห็นว่าคำขอ
เรื่องการขยายเวลาก่อสร้างและกรณีค่าเสียหายข้างต้นยังไม่ได้รับการตอบรับ และผู้ฟ้องคดี
ยังมีความประสงค์ที่จะได้รับค่าเสียหายส่วนนี้อยู่ ผู้ฟ้องคดีก็ชอบที่จะแจ้งยืนยันเรื่องดังกล่าว
โดยทำเป็นบันทึกแนบท้ายสัญญากันใหม่อีกครั้งหนึ่ง แต่ผู้ฟ้องคดีกลับมิได้ดำเนินการ และ
ได้เข้าไปก่อสร้างตามคำสั่งของผู้ถูกฟ้องคดีอันเป็นการปฏิบัติตามสัญญาเดิมต่อไป กระทั่ง
เมื่อการก่อสร้างเสร็จสิ้นแล้ว จึงได้มีหนังสือลงวันที่ ๑๙ กุมภาพันธ์ ๒๕๔๔ ขอให้
ผู้ถูกฟ้องคดีพิจารณาชดเชยค่าใช้จ่ายที่เพิ่มขึ้น กรณีจึงฟังได้ว่า การที่ผู้ฟ้องคดีเข้าไป
ดำเนินการก่อสร้างหลังจากผู้ถูกฟ้องคดีสั่งให้ชะลอการก่อสร้างข้างต้น เป็นความสมัครใจ
ของผู้ฟ้องคดีที่จะเข้าปฏิบัติตามสัญญาก่อสร้างเดิม ซึ่งเมื่อพิจารณาจากข้อ ๕.๗.๑ ของเอกสาร
ประกวดราคา เล่มที่ ๑ ภาคที่ ๒ เงื่อนไขทั่วไปของสัญญา BIDDING DOCUMENTS VOLUME
I OF IV TERMS AND CONDITIONS ARTICLE II GENERAL CONDITIONS OF CONTRACT
ข้อ ๙.๒ ที่กำหนดว่า ผู้ฟ้องคดียอมรับว่าระยะเวลาก่อสร้างตามที่กำหนดในสัญญาได้รับ
การพิจารณาโดยรวมถึงกรณีที่มีปัญหาอุปสรรคและความล่าช้าในการดำเนินงานไว้ด้วยแล้ว
ผู้ฟ้องคดีไม่อาจใช้สิทธิเรียกร้องอย่างใดเพื่อกรณีอันเกิดจากปัญหาอุปสรรคและความล่าช้า
ในระหว่างการดำเนินงานนั้นได้ แล้ว เห็นได้ว่า กรณีนี้แม้น่าเชื่อว่าได้มีความเสียหายที่เกิดแก่
ผู้ฟ้องคดีจริงก็ตาม แต่จากพฤติการณ์ของผู้ฟ้องคดีดังที่ได้กล่าวมาแล้วข้างต้น แสดงให้เห็นว่า
ผู้ฟ้องคดีไม่ติดใจในความเสียหายที่เกิดขึ้นจากการชะลอการก่อสร้าง และยินดีที่จะดำเนินการ
ก่อสร้างต่อไปตามสัญญาเดิม ผู้ฟ้องคดีจึงไม่อาจเรียกร้องความเสียหายในส่วนนี้ได้อีก
ส่วนที่ผู้ฟ้องคดีอุทธรณ์ว่า กรณีนี้ไม่อาจใช้วิธีเลิกสัญญา เพราะจะก่อให้เกิดความเสียหาย
ศาลปกครองสูงสุด
25 พ.ย. 2557
ศาลปกครองสูงสุด
/อย่างมาก...

==หน้า 51==
๕๑
อย่างมากจึงไม่ใช่เจตนาของคู่สัญญา และตามสัญญาพิพาท ผู้ถูกฟ้องคดีมีสิทธิบอกเลิกสัญญา
ได้แต่เพียงฝ่ายเดียว นอกจากนี้ การชะลอการก่อสร้างเป็นการเปลี่ยนแปลงงานตามเงื่อนไข
ของสัญญา และเมื่อเปลี่ยนแปลงงานแล้ว ผู้ถูกฟ้องคดีจะต้องชำระค่าจ้างที่เพิ่มขึ้น นั้น เห็นว่า
เมื่อได้วินิจฉัยแล้วว่ากรณีนี้เป็นกรณีที่ผู้ฟ้องคดีสมัครใจยอมตนเข้าปฏิบัติตามสัญญาเดิม
โดยไม่ได้แก้ไขเปลี่ยนแปลงสัญญา ผู้ฟ้องคดีจึงมีหน้าที่ต้องปฏิบัติตามข้อสัญญาดังที่กล่าวมา
ข้างต้นแล้ว คำอุทธรณ์ของผู้ฟ้องคดีในส่วนนี้ แม้จะได้วินิจฉัยไปไม่อาจทำให้ผลแห่งคำวินิจฉัยนี้
เปลี่ยนแปลงไปแต่อย่างใด อุทธรณ์ของผู้ฟ้องคดีฟังไม่ขึ้น
คดีมีประเด็นที่ต้องวินิจฉัยต่อไปว่า ผู้ฟ้องคดีชอบที่จะได้รับค่าใช้จ่าย
ที่เพิ่มขึ้นจากการที่ผู้ถูกฟ้องคดีสั่งให้ผู้ฟ้องคดีลดชั่วโมงการทำงานจากวันละ ๘ ชั่วโมง
เป็นวันละ ๗ ชั่วโมง หรือไม่ เพียงใด
พิเคราะห์แล้วเห็นว่า ในการปฏิบัติตามสัญญาพิพาทนี้ คู่กรณีทั้งสองฝ่าย
ตกลงว่าจะใช้มาตรการ N สำหรับงานวางท่อประปา คือ ให้ก่อสร้างตั้งแต่เวลา ๒๑ นาฬิกา
ถึงเวลา ๕ นาฬิกา ของวันรุ่งขึ้น โดยผู้ฟ้องคดีจะต้องขุดถนนวางท่อประปาและต้องกลบ
และทำพื้นผิวจราจรชั่วคราวเพื่อให้รถยนต์วิ่งผ่านได้ รวมถึงต้องเก็บวัสดุอุปกรณ์ทุกชนิด
ให้เป็นระเบียบเรียบร้อยก่อนถึงเวลา ๕ นาฬิกา ของวันรุ่งขึ้น ซึ่งต่อมาหลังจากผู้ถูกฟ้องคดี
ได้แจ้งให้ผู้ฟ้องคดีชะลอการก่อสร้างไว้ กองบัญชาการตำรวจนครบาลได้จัดการหารือ
การจราจรระหว่างการก่อสร้างวางท่อประปาตามสัญญาพิพาท โดยมีการไฟฟ้านครหลวง
กองประสานระบบการจราจร กรุงเทพมหานคร กองบัญชาการตำรวจนครบาล ตัวแทน
ของผู้ถูกฟ้องคดีและผู้ฟ้องคดี เข้าร่วมหารือ โดยที่ประชุมได้ขอให้ปรับช่วงเวลา
ดำเนินการเป็นตั้งแต่เวลา ๒๒ นาฬิกา ถึงเวลา ๕ นาฬิกา ผู้ฟ้องคดีจึงได้มีหนังสือ
ลงวันที่ ๑๐ กรกฎาคม ๒๕๔๓ ถึงนายช่างโครงการของผู้ถูกฟ้องคดี ขอเบิกเงินชดเชย
ค่าใช้จ่ายที่เกิดการเปลี่ยนแปลงช่วงเวลาก่อสร้างจำนวน ๑๐,๓๐๔,๑๐๔.๗๕ บาท
ซึ่งคำนวณมาจากร้อยละ ๒๕ ของค่าแรงงานและค่าเครื่องจักร จากนั้น ผู้ถูกฟ้องคดี
จึงได้แจ้งให้ผู้ฟ้องคดีเริ่มงานก่อสร้าง จากข้อเท็จจริงข้างต้นเห็นได้ว่า การปรับเวลา
ดังกล่าวเป็นช่วงเวลาภายหลังจากผู้ถูกฟ้องคดีได้มีการชะลอการก่อสร้างไว้ ซึ่งต่อมา
ผู้ฟ้องคดีก็ได้เข้าดำเนินการต่อโดยมิได้มีการแก้ไขสัญญา อันถือเป็นการสมัครใจ
เข้าดำเนินการตามข้อกำหนดในสัญญาเดิม ดังเช่นกรณีการชะลอการก่อสร้างที่ได้วินิจฉัย
ไว้แล้วข้างต้น โดยเมื่อพิจารณาตามข้อ ๕.๗.๑ แผนงานก่อสร้าง (ตารางกำหนดเวลา
การก่อสร้าง) ของเอกสารประกวดราคา เล่มที่ ๑ ภาคที่ ๒ BIDDING DOCUMENTS VOLUME
ศาลปกครองสูงสุด
25 พ.ย. 2557
ศาลปกครองสูงสุด
/I OF IV...

==หน้า 52==
๕๒
I OF IV TERMS AND CONDITIONS ARTICLE II GENERAL CONDITIONS OF CONTRACT
ซึ่งเป็นส่วนหนึ่งของสัญญาพิพาท กำหนดว่า ...นายช่างโครงการมีอำนาจที่จะหยุดงานหรือ
เปลี่ยนแปลงตารางกำหนดเวลาการก่อสร้าง หากเห็นว่าการตัดสินใจนั้นเพื่อความเหมาะสม
ความคล่องตัวของงาน หรือเพื่อประโยชน์แก่สาธารณชน และผู้รับจ้างจะต้องดำเนินการ
ตามที่สั่งการโดยไม่อาจเรียกร้องค่าเสียหายใดๆ ...แล้ว เห็นได้ว่า กรณีการเปลี่ยนแปลง
เวลาการทำงานนี้ เกิดจากการจัดการหารือการจราจรระหว่างก่อสร้างงานตามสัญญาพิพาท
ของกองบัญชาการตำรวจนครบาลโดยมีหน่วยงานที่เกี่ยวข้องร่วมประชุมด้วย ซึ่งการเปลี่ยนเวลา
การทำงานดังกล่าวก็เพื่อความเหมาะสมของการทำงานและเพื่อประโยชน์ของผู้ใช้เส้นทางจราจร
ดังนั้น จึงเป็นอำนาจของผู้ถูกฟ้องคดีที่จะเปลี่ยนแปลงระยะเวลาดังกล่าวได้ ส่วนที่ผู้ฟ้องคดี
อ้างว่าต้องเพิ่มแรงงานและเครื่องจักรเป็นสองเท่า ทำให้เสียค่าใช้จ่ายเพิ่มมากขึ้นนั้น เห็นว่า
ค่าใช้จ่ายดังกล่าวเป็นไปเพื่อประโยชน์ของผู้ฟ้องคดีที่ทำให้สามารถทำงานได้แล้วเสร็จ
ทันตามกำหนด ผู้ฟ้องคดีจึงไม่อาจนำมาอ้างเป็นเหตุให้ผู้ถูกฟ้องคดีชดใช้ค่าใช้จ่ายดังกล่าวได้
ส่วนที่ผู้ฟ้องคดีอุทธรณ์ว่า สัญญาพิพาทระบุไว้อย่างชัดเจนให้ใช้มาตรการ N ในการก่อสร้าง
โดยมีเงื่อนไขว่าการเปลี่ยนแปลงเวลาการทำงาน (มาตรการก่อสร้าง) ถือเป็นการเปลี่ยนแปลง
การทำงานซึ่งผู้ถูกฟ้องคดีมีหน้าที่ต้องชดใช้ค่าเสียหายให้แก่ผู้ฟ้องคดี นั้น เห็นว่า การเปลี่ยนแปลง
เวลาการทำงานเป็นอำนาจของผู้ถูกฟ้องคดีดังที่ได้วินิจฉัยแล้วข้างต้น เมื่อกรณีนี้เป็นการ
เปลี่ยนแปลงเวลาเพื่อความเหมาะสมและเพื่อประโยชน์สาธารณะ โดยผู้ฟ้องคดีเองก็ได้สมัครใจ
เข้าทำงานนี้โดยมิได้มีการเปลี่ยนแปลงแก้ไขข้อกำหนดในสัญญาแล้ว จากพฤติการณ์ดังกล่าว
ถือได้ว่าผู้ฟ้องคดีไม่ติดใจค่าเสียหายในส่วนนี้ และไม่อาจเรียกร้องค่าเสียหายในส่วนนี้ได้อีก
ส่วนที่ว่าการที่ผู้ฟ้องคดีได้เพิ่มแรงงานและเครื่องจักรไม่ได้เกิดจากการสมัครใจของผู้ฟ้องคดี
แต่เป็นผลโดยตรงจากการเปลี่ยนแปลงเวลาการก่อสร้างที่แตกต่างไปจากสัญญา นั้น เห็นว่า
การดำเนินการเพิ่มแรงงานและเครื่องจักรดังกล่าวก็เพื่อให้การก่อสร้างสามารถดำเนินการต่อไปได้
และเป็นไปเพื่อประโยชน์ของผู้ฟ้องคดีเองดังที่วินิจฉัยไว้แล้ว คำอุทธรณ์ของผู้ฟ้องคดีไม่อาจรับฟังได้
คดีมีประเด็นที่ต้องวินิจฉัยต่อไปอีกว่า ผู้ฟ้องคดีชอบที่จะได้รับค่าใช้จ่าย
ที่เพิ่มขึ้นจากการที่ผู้ฟ้องคดีต้องดันท่อลอดใต้ถนนในระดับความลึกกว่าที่แบบกำหนด
หรือไม่ เพียงใด
ข้อเท็จจริงในส่วนนี้ปรากฏว่า สัญญาพิพาทมีงานดันท่อลอดใต้ถนน ๔ แห่ง
ซึ่งตามแบบแปลนระบุความลึกหลังท่อไว้มากกว่าหรือเท่ากับ ๓ เมตร ( > ๓ เมตร) ต่อมา
ขณะที่ผู้ฟ้องคดีได้ดำเนินการดันท่อลอดใต้ถนนแห่งแรก ปรากฏว่าท่อที่ดันไปชนกับ
ศาลปกครองสูงสุด
25 พ.ย. 2557
ศาลปกครองสูงสุด
/ท่อประปา...

==หน้า 53==
๕๓
ท่อประปาเดิมแตก สำนักงานประปาสาขาตากสินจึงได้มีหนังสือแจ้งให้ผู้ฟ้องคดีชำระค่าเสียหาย
ดังกล่าว ผู้ฟ้องคดีจึงได้มีหนังสือถึงนายช่างโครงการของผู้ถูกฟ้องคดี ขอให้ยกเว้นค่าเสียหายข้างต้น
โดยแจ้งว่า ผู้ฟ้องคดีมีค่าใช้จ่ายที่เพิ่มขึ้นจากการซ่อมท่อประปาที่แตกเป็นเงิน ๖๐๐,๐๐๐ บาท และ
ค่าใช้จ่ายที่เพิ่มขึ้นในการใช้อุปกรณ์ท่อเพื่อหลบท่อประปาเดิมที่ขวางแนววางท่อประปาที่วางใหม่
เป็นเงิน ๔๐๐,๐๐๐ บาท รวมเป็นเงินทั้งหมด ๑,๐๐๐,๐๐๐ บาท และผู้ฟ้องคดีจะขอชดเชย
ค่าเสียหายจำนวนดังกล่าวจากผู้ถูกฟ้องคดี จากนั้น ผู้ฟ้องคดีได้มีหนังสือลงวันที่
๒๖ มิถุนายน ๒๕๔๓ ถึงนายช่างโครงการของผู้ถูกฟ้องคดีขอดันท่อประปาลึกกว่าแบบแปลน
ที่ระดับความลึก ๔.๕๐ เมตร โดยเสนอราคาค่างานเพิ่มเติมจากสัญญาโดยไม่ขอเปลี่ยนแปลง
ระยะเวลาก่อสร้าง เส้นทางถนนรอบวงเวียนใหญ่ไปสะพานนวจำเนียร เมตรละ ๙๐,๐๐๐ บาท
เส้นทางถนนอินทรพิทักษ์จากเชิงสะพานนวจำเนียรถึงวงเวียนใหญ่ เมตรละ ๘๕,๐๐๐ บาท
เส้นทางถนนรอบวงเวียนใหญ่ไปสะพานพระพุทธยอดฟ้าจุฬาโลก เมตรละ ๖๗,๐๐๐ บาท
ซึ่งปรากฏว่า ผู้ถูกฟ้องคดีได้มีหนังสือลงวันที่ ๒๙ มิถุนายน ๒๕๔๓ แจ้งว่าเป็นหน้าที่
ของผู้ฟ้องคดีที่จะกำหนดระดับความลึกที่เหมาะสม จึงไม่ขัดข้องที่ผู้ฟ้องคดีจะดันท่อลอดใต้ถนน
ที่ระดับความลึกตามที่ขออนุมัติ แต่ผู้ถูกฟ้องคดีไม่อาจพิจารณาค่าใช้จ่ายที่เพิ่มเติมจาก
สัญญาจ้างให้ผู้ฟ้องคดีได้ ผู้ฟ้องคดีได้ร้องขอความเป็นธรรม จนที่สุดผู้ถูกฟ้องคดีในการประชุม
เมื่อวันที่ ๗ สิงหาคม ๒๕๔๓ ได้มีความเห็นว่า ตามแบบแปลนก่อสร้างได้กำหนดการดันท่อ
ลอดใต้ถนนไว้ที่ระดับ > ๓ เมตร และข้อ ๑.๔ ของเอกสารประกวดราคา เล่มที่ ๒ ภาคที่
๑ BIDDING DOCUMENTS VOLUME II OF IV STANDARD SPECIFICATIONS (PART I)
ซึ่งเป็นส่วนหนึ่งของสัญญาพิพาท กำหนดว่า ผู้ฟ้องคดีจะต้องไม่ใช้ความคลาดเคลื่อน
ความขาดตกบกพร่อง หรือความผิดพลาดในแบบแปลน หรือรายละเอียดประกอบแบบ
เป็นข้ออ้างในการเรียกร้องขอค่าใช้จ่ายเพิ่มเติมจากผู้ถูกฟ้องคดี ดังนั้น จึงไม่อาจพิจารณา
เพิ่มค่างานให้แก่ผู้ฟ้องคดีได้ จากข้อเท็จจริงข้างต้นเห็นได้ว่า ข้อโต้แย้งกรณีนี้ต่างจาก
ข้อโต้แย้งสองกรณีก่อนหน้านี้ เพราะเป็นเรื่องที่เกิดขึ้นระหว่างการดำเนินการตามสัญญา
โดยความเสียหายที่เกิดขึ้นนั้น เกิดจากการที่ผู้ถูกฟ้องคดีกำหนดความลึกของท่อลอดใต้ถนน
ไว้ที่ระดับ > ๓ เมตร ซึ่งน้อยกว่าความเป็นจริงที่ต้องดันท่อลอดให้ลึกถึง ๔.๕๐ เมตร
และแม้ว่าแบบแปลนดังกล่าวจะเป็นเพียงแนวทางของการทำงานเพื่อความสะดวก
ของผู้รับจ้าง อีกทั้ง แบบแปลนก็ได้กำหนดไว้ว่าให้ดันท่อลึกไม่น้อยกว่า ๓ เมตร ก็ตาม
แต่เห็นได้อย่างชัดแจ้งว่าเนื้องานที่แท้จริงที่ผู้ฟ้องคดีต้องดำเนินการนั้น มีมากเกินไปกว่าที่
กำหนดไว้ในสัญญาถึงกว่าร้อยละ ๕๐ สำหรับข้อสัญญาที่ว่าไม่ให้นำความคลาดเคลื่อน
ศาลปกครองสูงสุด
25 พ.ย. 2557
ศาลปกครองสูงสุด
/หรือความผิดพลาด...

==หน้า 54==
๕๔
หรือความผิดพลาดในการออกแบบมาเป็นข้ออ้างในการขอค่าใช้จ่ายเพิ่มเติม นั้น เห็นว่า
กรณีนี้เมื่อผู้ฟ้องคดีได้แจ้งความผิดพลาดของแบบแปลนดังกล่าวให้ผู้ถูกฟ้องคดีทราบ
และขอทำงานดันท่อประปาให้ลึกกว่าแบบแปลนที่ระดับความลึก ๔.๕๐ เมตร โดยได้
เสนอราคาค่างานเพิ่มเติมจากสัญญาแล้ว ต้องถือว่าเป็นการขอแก้ไขแบบตามสภาพ
การทำงานจริงที่จะต้องมีการคิดค่างานกันใหม่ ซึ่งเมื่อการทำงานตามสัญญาพิพาทนี้
ให้คำนวณราคาต่อหน่วยซึ่งสามารถเปลี่ยนแปลงได้ตามปริมาณที่แท้จริง ดังนั้น หาก
ผู้ถูกฟ้องคดีเห็นว่างานที่ผู้ฟ้องคดีได้ทำนั้นมีค่างานที่สูงขึ้น ผู้ถูกฟ้องคดีก็ชอบที่จะพิจารณา
จ่ายค่างานที่เพิ่มขึ้นตามความเป็นจริงให้แก่ผู้ฟ้องคดี การที่ผู้ถูกฟ้องคดีอ้างข้อสัญญาดังกล่าว
เป็นเหตุผลที่ไม่พิจารณาจ่ายค่างานที่เพิ่มขึ้น จึงไม่เป็นธรรมกับผู้ฟ้องคดี
เมื่อคดีนี้ผู้ถูกฟ้องคดี
ไม่ได้โต้แย้งว่าผู้ฟ้องคดีมิได้ทำงานดังกล่าวหรืองานนั้นมิได้มีเนื้องานที่เพิ่มขึ้น ผู้ฟ้องคดี
จึงชอบที่จะได้รับค่างานส่วนที่เพิ่มขึ้นนี้ สำหรับที่ผู้ถูกฟ้องคดีอุทธรณ์ว่า การที่ผู้รับจ้าง
ประสบปัญหาเพราะต้องวางท่อลึกถึง ๔.๕๐ เมตร ผู้รับจ้างจะต้องเสนอแปลนการทำงาน
(SHOP DRAWING) เพื่อให้พิจารณาก่อนที่จะลงมือทำงาน นอกจากนี้ ในแบบแปลนก็กำหนด
อย่างชัดเจนว่าต้องดันท่อประปาลอดใต้ถนนในระดับความลึกที่มากกว่าหรือเท่ากับความลึกตามแบบ
จึงเป็นหน้าที่ของผู้ฟ้องคดีที่จะต้องกำหนดความลึกที่เหมาะสม การที่ผู้ฟ้องคดีรู้อยู่แล้ว
ว่าต้องมีภาระค่าใช้จ่ายในการดำเนินงานตามแบบแปลนเพิ่มขึ้น และได้ลงมือดำเนินการจน
แล้วเสร็จตามสัญญา โดยไม่ได้ปฏิบัติตามหลักเกณฑ์ที่กำหนดไว้ในสัญญา จึงเป็นการสละสิทธิ
เรียกร้องโดยปริยาย นั้น เห็นว่า เมื่อผู้ฟ้องคดีได้มีหนังสือลงวันที่ ๒๖ มิถุนายน ๒๕๔๓ แจ้ง
ขอดันท่อประปาลึกกว่าแบบแปลนที่ระดับความลึก ๔.๕๐ เมตร โดยได้เสนอราคาค่างานเพิ่มเติม
จากสัญญาแล้ว หากผู้ถูกฟ้องคดีเห็นว่าผู้ฟ้องคดีต้องทำงานที่มีเนื้องานมากขึ้นและสมควร
ที่จะได้รับค่างานดังกล่าว แต่ผู้ฟ้องคดียังไม่ได้จัดทำแปลนการทำงาน (SHOP DRAWING)
ตามข้อสัญญา ผู้ถูกฟ้องคดีก็ชอบที่จะแจ้งให้ผู้ฟ้องคดีดำเนินการจัดทำให้ถูกต้องได้
แต่กรณีนี้ผู้ถูกฟ้องคดีเห็นว่า แบบแปลนที่กำหนดเป็นเพียงแนวทางเพื่อการทำงานตามสัญญา
ซึ่งผู้ฟ้องคดีต้องรับผิดชอบค่าใช้จ่ายที่เกิดขึ้นเองทั้งหมด โดยผู้ฟ้องคดีจะอ้างความผิดพลาด
หรือบกพร่องของแบบแปลนมาเรียกร้องค่าใช้จ่ายเพิ่มเติมจากผู้ถูกฟ้องคดีไม่ได้ โดยเฉพาะอย่างยิ่ง
การจัดทำแปลนการทำงาน (SHOP DRAWING) ต้องทำก่อนเริ่มดำเนินการก่อสร้างเท่านั้น
จึงไม่พิจารณาค่าก่อสร้างที่เพิ่มขึ้น นอกจากนี้ เมื่อได้พิจารณาแล้วเห็นได้ว่า ความผิดพลาด
ของการกำหนดความลึกของท่อซึ่งคลาดเคลื่อนกว่าเนื้องานที่แท้จริงกว่าร้อยละ ๕๐ นั้น
เกิดจากการออกแบบของผู้ถูกฟ้องคดีเอง ดังนั้น เมื่อข้อเท็จจริงปรากฏว่าผู้ฟ้องคดีต้องรับภาระ
ศาลปกครองสูงสุด
25 พ.ย. 2557
ศาลปกครองสูงสุด
/ค่าใช้จ่าย...

==หน้า 55==
๕๕
ค่าใช้จ่ายที่มากขึ้น ผู้ถูกฟ้องคดีก็ชอบที่จะพิจารณาจ่ายค่างานที่เพิ่มขึ้นดังที่ได้วินิจฉัยแล้ว
ส่วนที่ว่าแบบแปลนกำหนดชัดว่ากำหนดความลึกของท่อไว้มากกว่าหรือเท่ากับ ๓ เมตร นั้น
เห็นได้ว่า เป็นการกำหนดความลึกขั้นต่ำไว้ คือ ไม่น้อยกว่า ๓ เมตร แต่กรณีนี้มีความคลาดเคลื่อน
กว่าที่กำหนดถึงร้อยละ ๕๐ และที่ว่าผู้ฟ้องคดีสละสิทธิเรียกร้องแล้ว รวมถึงในการประชุมตัวแทน
ของผู้ฟ้องคดีก็ได้ลงลายมือชื่อโดยไม่ได้โต้แย้งคัดค้าน นั้น เห็นว่า ผู้ฟ้องคดีได้ติดตามค่าใช้จ่าย
ที่เพิ่มขึ้นดังกล่าวเรื่อยมา โดยผู้ฟ้องคดีได้มีหนังสือลงวันที่ ๒๖ มิถุนายน ๒๕๔๓ แจ้งค่าใช้จ่าย
ที่เพิ่มขึ้นและขอชดเชยค่าเสียหาย ขอดันท่อลึก ๔.๕๐ เมตร เสนอราคาค่างานเพิ่มเติม
และต่อมาเมื่อผู้ถูกฟ้องคดีปฏิเสธไม่จ่ายค่างานเพิ่มเติมจากสัญญาจ้าง ผู้ฟ้องคดี
ก็ได้มีหนังสือลงวันที่ ๓ กรกฎาคม ๒๕๔๓ ขอความเป็นธรรม และยังได้มีหนังสือลงวันที่
๒๗ กรกฎาคม ๒๕๔๓ ขอค่างานดันท่อลอดอีกครั้งหนึ่ง และสุดท้ายผู้ฟ้องคดีก็ได้มีหนังสือ
ลงวันที่ ๑๙ กุมภาพันธ์ ๒๕๔๔ ขอให้ผู้ถูกฟ้องคดีพิจารณาชดเชยค่าใช้จ่ายที่เพิ่มขึ้น
ซึ่งรวมถึงการที่ผู้ฟ้องคดีต้องดันท่อลอดใต้ถนนในระดับความลึกกว่าที่แบบกำหนดนี้ด้วย
ดังนั้น จึงไม่อาจฟังได้ว่า ผู้ฟ้องคดีได้สละสิทธิเรียกร้องดังกล่าวแล้วแต่อย่างใด อุทธรณ์ของ
ผู้ถูกฟ้องคดีไม่อาจรับฟังได้
สำหรับค่าใช้จ่ายที่ผู้ฟ้องคดีสมควรได้รับ จากการที่ผู้ฟ้องคดีต้องดันท่อลอดใต้ถนน
ในระดับความลึกกว่าที่แบบกำหนด นั้น เห็นว่า คดีนี้ผู้ฟ้องคดีได้มีหนังสือ ที่ PIT – ๕๐๘ (๑-๙๗/๔๓)
ลงวันที่ ๒๖ มิถุนายน ๒๕๔๓ ถึงนายช่างโครงการของผู้ถูกฟ้องคดี ขอดันท่อประปาลึกกว่า
แบบแปลนที่ระดับความลึก ๔.๕๐ เมตร โดยแจ้งว่า จากความคลาดเคลื่อนของแบบแปลน
ที่กำหนด มีผลทำให้ผู้ฟ้องคดีต้องเสียค่าใช้จ่ายในการใช้อุปกรณ์ท่อประปาเพื่อหลบท่อประปาเดิม
ที่ขวางแนวท่อประปาที่วางใหม่เพิ่มเติมจากแปลนอีก ๔๐๐,๐๐๐ บาท ต่อมา ผู้ฟ้องคดีได้มีหนังสือ
ที่ PIT – ๕๐๘ (๑-๑๓๓/๔๔) ลงวันที่ ๑๙ กุมภาพันธ์ ๒๕๔๔ ขอให้ผู้ถูกฟ้องคดีพิจารณา
ชดเชยค่าใช้จ่ายที่เพิ่มขึ้นสำหรับค่าใช้จ่ายที่เพิ่มขึ้นในส่วนนี้คิดเป็นเงิน ๔๙๒,๐๐๐ บาท
เห็นได้ว่า จำนวนเงินที่ผู้ฟ้องคดีเรียกร้องทั้งสองจำนวนนั้นมีความแตกต่างกันอย่างมากและ
มิได้แสดงรายละเอียดของค่าใช้จ่ายอย่างชัดเจน อย่างไรก็ตาม คดีนี้ผู้ฟ้องคดีได้
มีคำให้การเพิ่มเติมลงวันที่ ๒๔ ตุลาคม ๒๕๔๕ ชี้แจงเกี่ยวกับค่าเสียหายว่า นายช่าง
โครงการฯ ได้มีหนังสือ ที่ ผคจ. (สสต., สสภ.) นช. ๑๘/๒๕๔๔ ลงวันที่ ๗ พฤศจิกายน ๒๕๔๔
คำนวณค่าก่อสร้างบ่อดันและบ่อรับเพิ่มขึ้นบ่อละ ๖๐,๘๐๐ บาท จำนวน ๘ บ่อ เป็นเงิน
๔๘๖,๔๐๐ บาท ซึ่งแม้การคำนวณดังกล่าวจะไม่ผูกพันผู้ถูกฟ้องคดีและเป็นการคำนวณ
โดยอาศัยและเปรียบเทียบจากราคากลางก็ตาม แต่เมื่อพิจารณาแล้วเห็นได้ว่า จำนวนเงิน
ศาลปกครองสูงสุด
25 พ.ย. 2557
ศาลปกครองสูงสุด
ที่ผู้ถูกฟ้องคดี...

==หน้า 56==
๕๖
ที่ผู้ถูกฟ้องคดีเสนอมานั้นมีความใกล้เคียงกับค่าเสียหายที่ผู้ฟ้องคดีเรียกมาในครั้งแรก
จึงน่าเชื่อว่าจำนวนเงินดังกล่าวมีความถูกต้องและใกล้เคียงกับค่าเสียหายที่ผู้ฟ้องคดีได้รับ
ที่ศาลปกครองชั้นต้นกำหนดให้ผู้ฟ้องคดีมีสิทธิได้รับค่างานที่เพิ่มขึ้น เป็นเงินจำนวน
๔๘๖,๔๐๐ บาท จึงชอบด้วยเหตุผลแล้ว ส่วนที่ผู้ถูกฟ้องคดีอุทธรณ์ว่า หนังสือชี้แจง
รายละเอียดดังกล่าวไม่มีผลผูกพันผู้ถูกฟ้องคดี นั้น เห็นว่า การกำหนดค่างานที่เพิ่มขึ้นดังกล่าว
เป็นเพียงการเทียบเคียงระหว่างจำนวนเงินที่ผู้ฟ้องคดีร้องขอกับค่าเสียหายที่แท้จริงของ
ผู้ฟ้องคดีเท่านั้น ซึ่งเมื่อกรณีนี้จำนวนเงินดังกล่าวมีความสอดคล้องกับการคำนวณ
ค่าเสียหายของผู้ถูกฟ้องคดีน่าเชื่อถือและมีเหตุผลหนักแน่นกว่าค่าเสียหายที่ผู้ฟ้องคดี
เรียกร้องมาในภายหลัง จึงมีเหตุผลอันสมควรที่ศาลจะกำหนดค่าเสียหายจำนวนดังกล่าว
ให้แก่ผู้ฟ้องคดี ไม่ใช่กรณีที่ถือว่าผู้ถูกฟ้องคดีได้ยอมรับหรือเสนอชดใช้จำนวนค่าเสียหาย
ดังกล่าวแต่อย่างใด คำอุทธรณ์ของผู้ถูกฟ้องคดีฟังไม่ขึ้น
คดีมีประเด็นที่ต้องวินิจฉัยประการสุดท้ายว่า ผู้ฟ้องคดีต้องรับผิดกรณีที่ได้
ดันท่อลอดใต้ถนนชนท่อประปาของสำนักงานประปาสาขาตากสินหรือไม่
พิเคราะห์แล้วเห็นว่า ข้อ ๒.๘ ของเอกสารประกวดราคา เล่มที่ ๒ ส่วนที่ ๑
BIDDING DOCUMENTS VOLUME II OF IV STANDARD SPECIFICATIONS (PART I)
ซึ่งเป็นส่วนหนึ่งของสัญญาเลขที่ PIT – ๕๐๘ ลงวันที่ ๒๙ มิถุนายน ๒๕๔๒ กำหนดว่า
ผู้ฟ้องคดีจะต้องรับผิดชอบเต็มที่ในการระวังป้องกันสิ่งก่อสร้าง และสาธารณูปโภคของเดิม
ทั้งหมดไม่ว่าจะเป็นของรัฐหรือเอกชน รวมทั้งเสาไฟฟ้า ป้าย ระบบบริการสู่อาคาร
สาธารณูปโภคในถนน ท่อประปาหัวดับเพลิง ท่อระบาย สายไฟฟ้า และสายโทรศัพท์
ไม่ว่าจะได้แสดงไว้ในแบบแปลนหรือไม่ ผู้ฟ้องคดีจะต้องรับรองป้องกันสิ่งก่อสร้างและ
สาธารณูปโภคเหล่านั้นจากความเสียหายใดๆ ที่เกิดขึ้นจากผู้ฟ้องคดี ผู้ฟ้องคดีจะต้อง
รับผิดชอบซ่อมแซมด้วยค่าใช้จ่ายของผู้ฟ้องคดีเอง จนเป็นที่พอใจของเจ้าของสิ่งก่อสร้าง
และสาธารณูปโภคนั้นๆ เห็นได้ว่า แม้ผู้ฟ้องคดีจะได้ดำเนินการตามแบบแปลนของ
ผู้ถูกฟ้องคดี และเกิดความเสียหายขึ้นก็ตาม แต่เมื่อผู้ฟ้องคดีเป็นผู้มีวิชาชีพด้านนี้
ซึ่งโดยวิสัยและพฤติการณ์ ย่อมต้องทำงานด้วยความระมัดระวังรอบคอบ ผู้ฟ้องคดี
จึงย่อมไม่อาจอ้างว่าความเสียหายดังกล่าวเป็นความผิดของผู้ถูกฟ้องคดี และผู้ฟ้องคดี
ต้องรับผิดต่อความเสียหายที่เกิดขึ้น ส่วนที่ผู้ฟ้องคดีอุทธรณ์ว่า ผู้ถูกฟ้องคดีย่อมทราบ
อยู่แล้วว่ามีทรัพย์สินของผู้ถูกฟ้องคดีอยู่ในบริเวณที่กำหนด ผู้ถูกฟ้องคดีจึงเป็นฝ่ายที่
ประมาทเลินเล่อ นั้น เห็นว่า ในการก่อสร้างนั้นคู่สัญญามีหน้าที่ที่จะต้องปฏิบัติตามสัญญา
ศาลปกครองสูงสุด
25 พ.ย. 2557
ศาลปกครองสูงสุด
/ต่อกัน...

==หน้า 57==
๕๗
ต่อกัน แต่ในส่วนของความระมัดระวังย่อมเป็นหน้าที่ของผู้รับจ้าง ดังนั้น กรณีนี้ผู้ฟ้องคดี
ย่อมต้องใช้ความระมัดระวังรอบคอบในการดำเนินงานก่อสร้าง และเมื่อเกิดความเสียหาย
ผู้ฟ้องคดีก็ต้องรับผิดตามสัญญา คำอุทธรณ์ของผู้ฟ้องคดีไม่อาจรับฟังได้
การที่ศาลปกครองชั้นต้นวินิจฉัยว่า ผู้ถูกฟ้องคดีไม่ต้องรับผิดชดใช้ค่าเสียหาย
จากการสั่งให้ชะลอการก่อสร้างและจากการเปลี่ยนแปลงเวลาการก่อสร้าง แต่ต้องชดใช้กรณี
ผู้ฟ้องคดีต้องดันท่อลอดใต้ถนนที่ระดับความลึก ๔.๕๐ เมตร จึงพิพากษาให้ผู้ถูกฟ้องคดี
จ่ายเงินค่าจ้างเพิ่มขึ้นจากการที่ผู้ฟ้องคดีต้องดันท่อลอดใต้ถนนในระดับความลึกกว่าที่
แบบแปลนกำหนด จำนวน ๔๘๖,๔๐๐ บาท ให้แก่ผู้ฟ้องคดี โดยให้ชำระให้แล้วเสร็จภายใน
๖๐ วัน นับแต่วันที่คดีถึงที่สุด และให้คืนค่าธรรมเนียมศาลบางส่วนตามส่วนของการชนะคดี
จำนวน ๖,๙๕๙.๔๕ บาท ให้แก่ผู้ฟ้องคดี คำขออื่นนอกจากนั้นให้ยก นั้น ศาลปกครองสูงสุด
เห็นพ้องด้วย
พิพากษายืน
นายวิษณุ วรัญญู
ตุลาการหัวหน้าคณะศาลปกครองสูงสุด
นายวรวิทย์ กังศศิเทียม
ตุลาการศาลปกครองสูงสุด
นายประสิทธิ์ศักดิ์ มีลาภ
ตุลาการศาลปกครองสูงสุด
นายสมชาย เอมโอช
ตุลาการศาลปกครองสูงสุด
นายบรรจงศักดิ์ วงศ์ปราชญ์
ตุลาการศาลปกครองสูงสุด
ตุลาการเจ้าของสำนวน
ตุลาการผู้แถลงคดี : นายสุเมธ เดียวอิศเรศ
มีบันทึกประธานศาลปกครองสูงสุด
กรณีตุลาการศาลปกครองมีเหตุจำเป็นศาลปกครองสูงสุด
ไม่สามารถลงลายมือชื่อได้
25 พ.ย. 2557
ศาลปกครองสูงสุด

==หน้า 58==
ข้าพเจ้าขอรับรองว่า คดีหมายเลขดำที่ อ. ๕๖๗/๒๕๕๒ หมายเลขแดง
ที่ อ. ๖๗๒/๒๕๕๗ ได้ทำคำพิพากษาโดย นายวรวิทย์ กังศศิเทียม ตุลาการศาลปกครองสูงสุด
ซึ่งร่วมประชุมปรึกษาเป็นองค์คณะ และได้ลงลายมือชื่อไว้แล้วในต้นร่างคำพิพากษา
แต่เนื่องจากนายวรวิทย์ กังศศิเทียม พ้นจากตำแหน่งตามมาตรา ๒๖ แห่งพระราชบัญญัติ
จัดตั้งศาลปกครองและวิธีพิจารณาคดีปกครอง พ.ศ. ๒๕๔๒ ก่อนที่จะลงลายมือชื่อ
ในคำพิพากษานี้ จึงบันทึกไว้เป็นสำคัญ
(นายหัสวุฒิ วิฑิดวิริยกุล)
ประธานศาลปกครองสูงสุด